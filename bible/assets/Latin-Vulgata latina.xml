<?xml version="1.0" encoding="utf-8"?><bible><info id="name" code="823">Vulgata latina</info><info id="language" shortname="la" textdirection="ltr">Latin</info><book id="1" name="Genesis" shortname="gen"><chapter id="1"><verse id="1">In principio creavit Deus cælum et terram.</verse><verse id="2">Terra autem erat inanis et vacua, et tenebræ erant super faciem abyssi : et spiritus Dei ferebatur super aquas.</verse><verse id="3">Dixitque Deus : Fiat lux. Et facta est lux.</verse><verse id="4">Et vidit Deus lucem quod esset bona : et divisit lucem a tenebris.</verse><verse id="5">Appellavitque lucem Diem, et tenebras Noctem : factumque est vespere et mane, dies unus.</verse><verse id="6">Dixit quoque Deus : Fiat firmamentum in medio aquarum : et dividat aquas ab aquis.</verse><verse id="7">Et fecit Deus firmamentum, divisitque aquas, quæ erant sub firmamento, ab his, quæ erant super firmamentum. Et factum est ita.</verse><verse id="8">Vocavitque Deus firmamentum, Cælum : et factum est vespere et mane, dies secundus.</verse><verse id="9">Dixit vero Deus : Congregentur aquæ, quæ sub cælo sunt, in locum unum : et appareat arida. Et factum est ita.</verse><verse id="10">Et vocavit Deus aridam Terram, congregationesque aquarum appellavit Maria. Et vidit Deus quod esset bonum.</verse><verse id="11">Et ait : Germinet terra herbam virentem, et facientem semen, et lignum pomiferum faciens fructum juxta genus suum, cujus semen in semetipso sit super terram. Et factum est ita.</verse><verse id="12">Et protulit terra herbam virentem, et facientem semen juxta genus suum, lignumque faciens fructum, et habens unumquodque sementem secundum speciem suam. Et vidit Deus quod esset bonum.</verse><verse id="13">Et factum est vespere et mane, dies tertius.</verse><verse id="14">Dixit autem Deus : Fiant luminaria in firmamento cæli, et dividant diem ac noctem, et sint in signa et tempora, et dies et annos :</verse><verse id="15">ut luceant in firmamento cæli, et illuminent terram. Et factum est ita.</verse><verse id="16">Fecitque Deus duo luminaria magna : luminare majus, ut præesset diei : et luminare minus, ut præesset nocti : et stellas.</verse><verse id="17">Et posuit eas in firmamento cæli, ut lucerent super terram,</verse><verse id="18">et præessent diei ac nocti, et dividerent lucem ac tenebras. Et vidit Deus quod esset bonum.</verse><verse id="19">Et factum est vespere et mane, dies quartus.</verse><verse id="20">Dixit etiam Deus : Producant aquæ reptile animæ viventis, et volatile super terram sub firmamento cæli.</verse><verse id="21">Creavitque Deus cete grandia, et omnem animam viventem atque motabilem, quam produxerant aquæ in species suas, et omne volatile secundum genus suum. Et vidit Deus quod esset bonum.</verse><verse id="22">Benedixitque eis, dicens : Crescite, et multiplicamini, et replete aquas maris : avesque multiplicentur super terram.</verse><verse id="23">Et factum est vespere et mane, dies quintus.</verse><verse id="24">Dixit quoque Deus : Producat terra animam viventem in genere suo, jumenta, et reptilia, et bestias terræ secundum species suas. Factumque est ita.</verse><verse id="25">Et fecit Deus bestias terræ juxta species suas, et jumenta, et omne reptile terræ in genere suo.
Et vidit Deus quod esset bonum,</verse><verse id="26">et ait : Faciamus hominem ad imaginem et similitudinem nostram : et præsit piscibus maris, et volatilibus cæli, et bestiis, universæque terræ, omnique reptili, quod movetur in terra.</verse><verse id="27">Et creavit Deus hominem ad imaginem suam : ad imaginem Dei creavit illum, masculum et feminam creavit eos.</verse><verse id="28">Benedixitque illis Deus, et ait : Crescite et multiplicamini, et replete terram, et subjicite eam, et dominamini piscibus maris, et volatilibus cæli, et universis animantibus, quæ moventur super terram.</verse><verse id="29">Dixitque Deus : Ecce dedi vobis omnem herbam afferentem semen super terram, et universa ligna quæ habent in semetipsis sementem generis sui, ut sint vobis in escam :</verse><verse id="30">et cunctis animantibus terræ, omnique volucri cæli, et universis quæ moventur in terra, et in quibus est anima vivens, ut habeant ad vescendum. Et factum est ita.</verse><verse id="31">Viditque Deus cuncta quæ fecerat, et erant valde bona. Et factum est vespere et mane, dies sextus.</verse></chapter><chapter id="2"><verse id="1">Igitur perfecti sunt cæli et terra, et omnis ornatus eorum.</verse><verse id="2">Complevitque Deus die septimo opus suum quod fecerat : et requievit die septimo ab universo opere quod patrarat.</verse><verse id="3">Et benedixit diei septimo, et sanctificavit illum, quia in ipso cessaverat ab omni opere suo quod creavit Deus ut faceret.</verse><verse id="4">Istæ sunt generationes cæli et terræ, quando creata sunt, in die quo fecit Dominus Deus cælum et terram,</verse><verse id="5">et omne virgultum agri antequam oriretur in terra, omnemque herbam regionis priusquam germinaret : non enim pluerat Dominus Deus super terram, et homo non erat qui operaretur terram :</verse><verse id="6">sed fons ascendebat e terra, irrigans universam superficiem terræ.</verse><verse id="7">Formavit igitur Dominus Deus hominem de limo terræ, et inspiravit in faciem ejus spiraculum vitæ, et factus est homo in animam viventem.</verse><verse id="8">Plantaverat autem Dominus Deus paradisum voluptatis a principio, in quo posuit hominem quem formaverat.</verse><verse id="9">Produxitque Dominus Deus de humo omne lignum pulchrum visu, et ad vescendum suave lignum etiam vitæ in medio paradisi, lignumque scientiæ boni et mali.</verse><verse id="10">Et fluvius egrediebatur de loco voluptatis ad irrigandum paradisum, qui inde dividitur in quatuor capita.</verse><verse id="11">Nomen uni Phison : ipse est qui circuit omnem terram Hevilath, ubi nascitur aurum :</verse><verse id="12">et aurum terræ illius optimum est ; ibi invenitur bdellium, et lapis onychinus.</verse><verse id="13">Et nomen fluvii secundi Gehon ; ipse est qui circumit omnem terram Æthiopiæ.</verse><verse id="14">Nomen vero fluminis tertii, Tigris : ipse vadit contra Assyrios. Fluvius autem quartus, ipse est Euphrates.</verse><verse id="15">Tulit ergo Dominus Deus hominem, et posuit eum in paradiso voluptatis, ut operaretur, et custodiret illum :</verse><verse id="16">præcepitque ei, dicens : Ex omni ligno paradisi comede ;</verse><verse id="17">de ligno autem scientiæ boni et mali ne comedas : in quocumque enim die comederis ex eo, morte morieris.</verse><verse id="18">Dixit quoque Dominus Deus : Non est bonum esse hominem solum : faciamus ei adjutorium simile sibi.</verse><verse id="19">Formatis igitur Dominus Deus de humo cunctis animantibus terræ, et universis volatilibus cæli, adduxit ea ad Adam, ut videret quid vocaret ea : omne enim quod vocavit Adam animæ viventis, ipsum est nomen ejus.</verse><verse id="20">Appellavitque Adam nominibus suis cuncta animantia, et universa volatilia cæli, et omnes bestias terræ : Adæ vero non inveniebatur adjutor similis ejus.</verse><verse id="21">Immisit ergo Dominus Deus soporem in Adam : cumque obdormisset, tulit unam de costis ejus, et replevit carnem pro ea.</verse><verse id="22">Et ædificavit Dominus Deus costam, quam tulerat de Adam, in mulierem : et adduxit eam ad Adam.</verse><verse id="23">Dixitque Adam : Hoc nunc os ex ossibus meis, et caro de carne mea : hæc vocabitur Virago, quoniam de viro sumpta est.</verse><verse id="24">Quam ob rem relinquet homo patrem suum, et matrem, et adhærebit uxori suæ : et erunt duo in carne una.</verse><verse id="25">Erat autem uterque nudus, Adam scilicet et uxor ejus : et non erubescebant.</verse></chapter><chapter id="3"><verse id="1">Sed et serpens erat callidior cunctis animantibus terræ quæ fecerat Dominus Deus. Qui dixit ad mulierem : Cur præcepit vobis Deus ut non comederetis de omni ligno paradisi ?</verse><verse id="2">Cui respondit mulier : De fructu lignorum, quæ sunt in paradiso, vescimur :</verse><verse id="3">de fructu vero ligni quod est in medio paradisi, præcepit nobis Deus ne comederemus, et ne tangeremus illud, ne forte moriamur.</verse><verse id="4">Dixit autem serpens ad mulierem : Nequaquam morte moriemini.</verse><verse id="5">Scit enim Deus quod in quocumque die comederitis ex eo, aperientur oculi vestri, et eritis sicut dii, scientes bonum et malum.</verse><verse id="6">Vidit igitur mulier quod bonum esset lignum ad vescendum, et pulchrum oculis, aspectuque delectabile : et tulit de fructu illius, et comedit : deditque viro suo, qui comedit.</verse><verse id="7">Et aperti sunt oculi amborum ; cumque cognovissent se esse nudos, consuerunt folia ficus, et fecerunt sibi perizomata.</verse><verse id="8">Et cum audissent vocem Domini Dei deambulantis in paradiso ad auram post meridiem, abscondit se Adam et uxor ejus a facie Domini Dei in medio ligni paradisi.</verse><verse id="9">Vocavitque Dominus Deus Adam, et dixit ei : Ubi es ?</verse><verse id="10">Qui ait : Vocem tuam audivi in paradiso, et timui, eo quod nudus essem, et abscondi me.</verse><verse id="11">Cui dixit : Quis enim indicavit tibi quod nudus esses, nisi quod ex ligno de quo præceperam tibi ne comederes, comedisti ?</verse><verse id="12">Dixitque Adam : Mulier, quam dedisti mihi sociam, dedit mihi de ligno, et comedi.</verse><verse id="13">Et dixit Dominus Deus ad mulierem : Quare hoc fecisti ? Quæ respondit : Serpens decepit me, et comedi.</verse><verse id="14">Et ait Dominus Deus ad serpentem :
Quia fecisti hoc,
maledictus es inter omnia animantia, et bestias terræ :
super pectus tuum gradieris, et terram comedes cunctis diebus vitæ tuæ.</verse><verse id="15">Inimicitias ponam inter te et mulierem,
et semen tuum et semen illius :
ipsa conteret caput tuum,
et tu insidiaberis calcaneo ejus.</verse><verse id="16">Mulieri quoque dixit : Multiplicabo ærumnas tuas, et conceptus tuos : in dolore paries filios, et sub viri potestate eris, et ipse dominabitur tui.</verse><verse id="17">Adæ vero dixit : Quia audisti vocem uxoris tuæ, et comedisti de ligno, ex quo præceperam tibi ne comederes, maledicta terra in opere tuo : in laboribus comedes ex ea cunctis diebus vitæ tuæ.</verse><verse id="18">Spinas et tribulos germinabit tibi, et comedes herbam terræ.</verse><verse id="19">In sudore vultus tui vesceris pane, donec revertaris in terram de qua sumptus es : quia pulvis es et in pulverem reverteris.</verse><verse id="20">Et vocavit Adam nomen uxoris suæ, Heva : eo quod mater esset cunctorum viventium.</verse><verse id="21">Fecit quoque Dominus Deus Adæ et uxori ejus tunicas pelliceas, et induit eos :</verse><verse id="22">et ait : Ecce Adam quasi unus ex nobis factus est, sciens bonum et malum : nunc ergo ne forte mittat manum suam, et sumat etiam de ligno vitæ, et comedat, et vivat in æternum.</verse><verse id="23">Et emisit eum Dominus Deus de paradiso voluptatis, ut operaretur terram de qua sumptus est.</verse><verse id="24">Ejecitque Adam : et collocavit ante paradisum voluptatis cherubim, et flammeum gladium, atque versatilem, ad custodiendam viam ligni vitæ.</verse></chapter><chapter id="4"><verse id="1">Adam vero cognovit uxorem suam Hevam, quæ concepit et peperit Cain, dicens : Possedi hominem per Deum.</verse><verse id="2">Rursumque peperit fratrem ejus Abel. Fuit autem Abel pastor ovium, et Cain agricola.</verse><verse id="3">Factum est autem post multos dies ut offerret Cain de fructibus terræ munera Domino.</verse><verse id="4">Abel quoque obtulit de primogenitis gregis sui, et de adipibus eorum : et respexit Dominus ad Abel, et ad munera ejus.</verse><verse id="5">Ad Cain vero, et ad munera illius non respexit : iratusque est Cain vehementer, et concidit vultus ejus.</verse><verse id="6">Dixitque Dominus ad eum : Quare iratus es ? et cur concidit facies tua ?</verse><verse id="7">nonne si bene egeris, recipies : sin autem male, statim in foribus peccatum aderit ? sed sub te erit appetitus ejus, et tu dominaberis illius.</verse><verse id="8">Dixitque Cain ad Abel fratrem suum : Egrediamur foras. Cumque essent in agro, consurrexit Cain adversus fratrem suum Abel, et interfecit eum.</verse><verse id="9">Et ait Dominus ad Cain : Ubi est Abel frater tuus ? Qui respondit : Nescio : num custos fratris mei sum ego ?</verse><verse id="10">Dixitque ad eum : Quid fecisti ? vox sanguinis fratris tui clamat ad me de terra.</verse><verse id="11">Nunc igitur maledictus eris super terram, quæ aperuit os suum, et suscepit sanguinem fratris tui de manu tua.</verse><verse id="12">Cum operatus fueris eam, non dabit tibi fructus suos : vagus et profugus eris super terram.</verse><verse id="13">Dixitque Cain ad Dominum : Major est iniquitas mea, quam ut veniam merear.</verse><verse id="14">Ecce ejicis me hodie a facie terræ, et a facie tua abscondar, et ero vagus et profugus in terra : omnis igitur qui invenerit me, occidet me.</verse><verse id="15">Dixitque ei Dominus : Nequaquam ita fiet : sed omnis qui occiderit Cain, septuplum punietur. Posuitque Dominus Cain signum, ut non interficeret eum omnis qui invenisset eum.</verse><verse id="16">Egressusque Cain a facie Domini, habitavit profugus in terra ad orientalem plagam Eden.</verse><verse id="17">Cognovit autem Cain uxorem suam, quæ concepit, et peperit Henoch : et ædificavit civitatem, vocavitque nomen ejus ex nomine filii sui, Henoch.</verse><verse id="18">Porro Henoch genuit Irad, et Irad genuit Maviaël, et Maviaël genuit Mathusaël, et Mathusaël genuit Lamech.</verse><verse id="19">Qui accepit duas uxores, nomen uni Ada, et nomen alteri Sella.</verse><verse id="20">Genuitque Ada Jabel, qui fuit pater habitantium in tentoriis, atque pastorum.</verse><verse id="21">Et nomen fratris ejus Jubal : ipse fuit pater canentium cithara et organo.</verse><verse id="22">Sella quoque genuit Tubalcain, qui fuit malleator et faber in cuncta opera æris et ferri. Soror vero Tubalcain, Noëma.</verse><verse id="23">Dixitque Lamech uxoribus suis Adæ et Sellæ :
Audite vocem meam, uxores Lamech ;
auscultate sermonem meum :
quoniam occidi virum in vulnus meum,
et adolescentulum in livorem meum.</verse><verse id="24">Septuplum ultio dabitur de Cain :
de Lamech vero septuagies septies.</verse><verse id="25">Cognovit quoque adhuc Adam uxorem suam : et peperit filium, vocavitque nomen ejus Seth, dicens : Posuit mihi Deus semen aliud pro Abel, quem occidit Cain.</verse><verse id="26">Sed et Seth natus est filius, quem vocavit Enos : iste cœpit invocare nomen Domini.</verse></chapter><chapter id="5"><verse id="1">Hic est liber generationis Adam. In die qua creavit Deus hominem, ad similitudinem Dei fecit illum.</verse><verse id="2">Masculum et feminam creavit eos, et benedixit illis : et vocavit nomen eorum Adam, in die quo creati sunt.</verse><verse id="3">Vixit autem Adam centum triginta annis : et genuit ad imaginem et similitudinem suam, vocavitque nomen ejus Seth.</verse><verse id="4">Et facti sunt dies Adam, postquam genuit Seth, octingenti anni : genuitque filios et filias.</verse><verse id="5">Et factum est omne tempus quod vixit Adam, anni nongenti triginta, et mortuus est.</verse><verse id="6">Vixit quoque Seth centum quinque annis, et genuit Enos.</verse><verse id="7">Vixitque Seth, postquam genuit Enos, octingentis septem annis, genuitque filios et filias.</verse><verse id="8">Et facti sunt omnes dies Seth nongentorum duodecim annorum, et mortuus est.</verse><verse id="9">Vixit vero Enos nonaginta annis, et genuit Cainan.</verse><verse id="10">Post cujus ortum vixit octingentis quindecim annis, et genuit filios et filias.</verse><verse id="11">Factique sunt omnes dies Enos nongenti quinque anni, et mortuus est.</verse><verse id="12">Vixit quoque Cainan septuaginta annis, et genuit Malaleel.</verse><verse id="13">Et vixit Cainan, postquam genuit Malaleel, octingentis quadraginta annis, genuitque filios et filias.</verse><verse id="14">Et facti sunt omnes dies Cainan nongenti decem anni, et mortuus est.</verse><verse id="15">Vixit autem Malaleel sexaginta quinque annis, et genuit Jared.</verse><verse id="16">Et vixit Malaleel, postquam genuit Jared, octingentis triginta annis, et genuit filios et filias.</verse><verse id="17">Et facti sunt omnes dies Malaleel octingenti nonaginta quinque anni, et mortuus est.</verse><verse id="18">Vixitque Jared centum sexaginta duobus annis, et genuit Henoch.</verse><verse id="19">Et vixit Jared, postquam genuit Henoch, octingentis annis, et genuit filios et filias.</verse><verse id="20">Et facti sunt omnes dies Jared nongenti sexaginta duo anni, et mortuus est.</verse><verse id="21">Porro Henoch vixit sexaginta quinque annis, et genuit Mathusalam.</verse><verse id="22">Et ambulavit Henoch cum Deo : et vixit, postquam genuit Mathusalam, trecentis annis, et genuit filios et filias.</verse><verse id="23">Et facti sunt omnes dies Henoch trecenti sexaginta quinque anni.</verse><verse id="24">Ambulavitque cum Deo, et non apparuit : quia tulit eum Deus.</verse><verse id="25">Vixit quoque Mathusala centum octoginta septem annis, et genuit Lamech.</verse><verse id="26">Et vixit Mathusala, postquam genuit Lamech, septingentis octoginta duobus annis, et genuit filios et filias.</verse><verse id="27">Et facti sunt omnes dies Mathusala nongenti sexaginta novem anni, et mortuus est.</verse><verse id="28">Vixit autem Lamech centum octoginta duobus annis, et genuit filium :</verse><verse id="29">vocavitque nomen ejus Noë, dicens : Iste consolabitur nos ab operibus et laboribus manuum nostrarum in terra, cui maledixit Dominus.</verse><verse id="30">Vixitque Lamech, postquam genuit Noë, quingentis nonaginta quinque annis, et genuit filios et filias.</verse><verse id="31">Et facti sunt omnes dies Lamech septingenti septuaginta septem anni, et mortuus est. Noë vero cum quingentorum esset annorum, genuit Sem, Cham et Japheth.</verse></chapter><chapter id="6"><verse id="1">Cumque cœpissent homines multiplicari super terram, et filias procreassent,</verse><verse id="2">videntes filii Dei filias hominum quod essent pulchræ, acceperunt sibi uxores ex omnibus, quas elegerant.</verse><verse id="3">Dixitque Deus : Non permanebit spiritus meus in homine in æternum, quia caro est : eruntque dies illius centum viginti annorum.</verse><verse id="4">Gigantes autem erant super terram in diebus illis : postquam enim ingressi sunt filii Dei ad filias hominum, illæque genuerunt, isti sunt potentes a sæculo viri famosi.</verse><verse id="5">Videns autem Deus quod multa malitia hominum esset in terra, et cuncta cogitatio cordis intenta esset ad malum omni tempore,</verse><verse id="6">pœnituit eum quod hominum fecisset in terra. Et tactus dolore cordis intrinsecus,</verse><verse id="7">Delebo, inquit, hominem, quem creavi, a facie terræ, ab homine usque ad animantia, a reptili usque ad volucres cæli : pœnitet enim me fecisse eos.</verse><verse id="8">Noë vero invenit gratiam coram Domino.</verse><verse id="9">Hæ sunt generationes Noë : Noë vir justus atque perfectus fuit in generationibus suis ; cum Deo ambulavit.</verse><verse id="10">Et genuit tres filios, Sem, Cham et Japheth.</verse><verse id="11">Corrupta est autem terra coram Deo, et repleta est iniquitate.</verse><verse id="12">Cumque vidisset Deus terram esse corruptam (omnis quippe caro corruperat viam suam super terram),</verse><verse id="13">dixit ad Noë : Finis universæ carnis venit coram me : repleta est terra iniquitate a facie eorum, et ego disperdam eos cum terra.</verse><verse id="14">Fac tibi arcam de lignis lævigatis ; mansiunculas in arca facies, et bitumine linies intrinsecus et extrinsecus.</verse><verse id="15">Et sic facies eam : trecentorum cubitorum erit longitudo arcæ, quinquaginta cubitorum latitudo, et triginta cubitorum altitudo illius.</verse><verse id="16">Fenestram in arca facies, et in cubito consummabis summitatem ejus : ostium autem arcæ pones ex latere ; deorsum, cœnacula et tristega facies in ea.</verse><verse id="17">Ecce ego adducam aquas diluvii super terram, ut interficiam omnem carnem, in qua spiritus vitæ est subter cælum : universa quæ in terra sunt, consumentur.</verse><verse id="18">Ponamque fœdus meum tecum : et ingredieris arcam tu et filii tui, uxor tua, et uxores filiorum tuorum tecum.</verse><verse id="19">Et ex cunctis animantibus universæ carnis bina induces in arcam, ut vivant tecum : masculini sexus et feminini.</verse><verse id="20">De volucribus juxta genus suum, et de jumentis in genere suo, et ex omni reptili terræ secundum genus suum : bina de omnibus ingredientur tecum, ut possint vivere.</verse><verse id="21">Tolles igitur tecum ex omnibus escis, quæ mandi possunt, et comportabis apud te : et erunt tam tibi, quam illis in cibum.</verse><verse id="22">Fecit igitur Noë omnia quæ præceperat illi Deus.</verse></chapter><chapter id="7"><verse id="1">Dixitque Dominus ad eum : Ingredere tu et omnis domus tua in arcam : te enim vidi justum coram me in generatione hac.</verse><verse id="2">Ex omnibus animantibus mundis tolle septena et septena, masculum et feminam : de animantibus vero immundis duo et duo, masculum et feminam.</verse><verse id="3">Sed et de volatilibus cæli septena et septena, masculum et feminam : ut salvetur semen super faciem universæ terræ.</verse><verse id="4">Adhuc enim, et post dies septem ego pluam super terram quadraginta diebus et quadraginta noctibus : et delebo omnem substantiam, quam feci, de superficie terræ.</verse><verse id="5">Fecit ergo Noë omnia quæ mandaverat ei Dominus.</verse><verse id="6">Eratque sexcentorum annorum quando diluvii aquæ inundaverunt super terram.</verse><verse id="7">Et ingressus est Noë et filii ejus, uxor ejus et uxores filiorum ejus cum eo in arcam propter aquas diluvii.</verse><verse id="8">De animantibus quoque mundis et immundis, et de volucribus, et ex omni quod movetur super terram,</verse><verse id="9">duo et duo ingressa sunt ad Noë in arcam, masculus et femina, sicut præceperat Dominus Noë.</verse><verse id="10">Cumque transissent septem dies, aquæ diluvii inundaverunt super terram.</verse><verse id="11">Anno sexcentesimo vitæ Noë, mense secundo, septimodecimo die mensis, rupti sunt omnes fontes abyssi magnæ, et cataractæ cæli apertæ sunt :</verse><verse id="12">et facta est pluvia super terram quadraginta diebus et quadraginta noctibus.</verse><verse id="13">In articulo diei illius ingressus est Noë, et Sem, et Cham, et Japheth filii ejus ; uxor illius, et tres uxores filiorum ejus cum eis in arcam :</verse><verse id="14">ipsi et omne animal secundum genus suum, universaque jumenta in genere suo, et omne quod movetur super terram in genere suo, cunctumque volatile secundum genus suum, universæ aves, omnesque volucres,</verse><verse id="15">ingressæ sunt ad Noë in arcam, bina et bina ex omni carne, in qua erat spiritus vitæ.</verse><verse id="16">Et quæ ingressa sunt, masculus et femina ex omni carne introierunt, sicut præceperat ei Deus : et inclusit eum Dominus deforis.</verse><verse id="17">Factumque est diluvium quadraginta diebus super terram : et multiplicatæ sunt aquæ, et elevaverunt arcam in sublime a terra.</verse><verse id="18">Vehementer enim inundaverunt, et omnia repleverunt in superficie terræ : porro arca ferebatur super aquas.</verse><verse id="19">Et aquæ prævaluerunt nimis super terram : opertique sunt omnes montes excelsi sub universo cælo.</verse><verse id="20">Quindecim cubitis altior fuit aqua super montes, quos operuerat.</verse><verse id="21">Consumptaque est omnis caro quæ movebatur super terram, volucrum, animantium, bestiarum, omniumque reptilium, quæ reptant super terram : universi homines,</verse><verse id="22">et cuncta, in quibus spiraculum vitæ est in terra, mortua sunt.</verse><verse id="23">Et delevit omnem substantiam quæ erat super terram, ab homine usque ad pecus, tam reptile quam volucres cæli : et deleta sunt de terra. Remansit autem solus Noë, et qui cum eo erant in arca.</verse><verse id="24">Obtinueruntque aquæ terram centum quinquaginta diebus.</verse></chapter><chapter id="8"><verse id="1">Recordatus autem Deus Noë, cunctorumque animantium, et omnium jumentorum, quæ erant cum eo in arca, adduxit spiritum super terram, et imminutæ sunt aquæ.</verse><verse id="2">Et clausi sunt fontes abyssi, et cataractæ cæli : et prohibitæ sunt pluviæ de cælo.</verse><verse id="3">Reversæque sunt aquæ de terra euntes et redeuntes : et cœperunt minui post centum quinquaginta dies.</verse><verse id="4">Requievitque arca mense septimo, vigesimo septimo die mensis, super montes Armeniæ.</verse><verse id="5">At vero aquæ ibant et decrescebant usque ad decimum mensem : decimo enim mense, primo die mensis, apparuerunt cacumina montium.</verse><verse id="6">Cumque transissent quadraginta dies, aperiens Noë fenestram arcæ, quam fecerat, dimisit corvum,</verse><verse id="7">qui egrediebatur, et non revertebatur, donec siccarentur aquæ super terram.</verse><verse id="8">Emisit quoque columbam post eum, ut videret si jam cessassent aquæ super faciem terræ.</verse><verse id="9">Quæ cum non invenisset ubi requiesceret pes ejus, reversa est ad eum in arcam : aquæ enim erant super universam terram : extenditque manum, et apprehensam intulit in arcam.</verse><verse id="10">Expectatis autem ultra septem diebus aliis, rursum dimisit columbam ex arca.</verse><verse id="11">At illa venit ad eum ad vesperam, portans ramum olivæ virentibus foliis in ore suo : intellexit ergo Noë quod cessassent aquæ super terram.</verse><verse id="12">Expectavitque nihilominus septem alios dies : et emisit columbam, quæ non est reversa ultra ad eum.</verse><verse id="13">Igitur sexcentesimo primo anno, primo mense, prima die mensis, imminutæ sunt aquæ super terram : et aperiens Noë tectum arcæ, aspexit, viditque quod exsiccata esset superficies terræ.</verse><verse id="14">Mense secundo, septimo et vigesimo die mensis arefacta est terra.</verse><verse id="15">Locutus est autem Deus ad Noë, dicens :</verse><verse id="16">Egredere de arca, tu et uxor tua, filii tui et uxores filiorum tuorum tecum.</verse><verse id="17">Cuncta animantia, quæ sunt apud te, ex omni carne, tam in volatilibus quam in bestiis et universis reptilibus, quæ reptant super terram, educ tecum, et ingredimini super terram : crescite et multiplicamini super eam.</verse><verse id="18">Egressus est ergo Noë, et filii ejus : uxor illius, et uxores filiorum ejus cum eo.</verse><verse id="19">Sed et omnia animantia, jumenta, et reptilia quæ reptant super terram, secundum genus suum, egressa sunt de arca.</verse><verse id="20">Ædificavit autem Noë altare Domino : et tollens de cunctis pecoribus et volucribus mundis, obtulit holocausta super altare.</verse><verse id="21">Odoratusque est Dominus odorem suavitatis, et ait : Nequaquam ultra maledicam terræ propter homines : sensus enim et cogitatio humani cordis in malum prona sunt ab adolescentia sua : non igitur ultra percutiam omnem animam viventem sicut feci.</verse><verse id="22">Cunctis diebus terræ, sementis et messis, frigus et æstus, æstas et hiems, nox et dies non requiescent.</verse></chapter><chapter id="9"><verse id="1">Benedixitque Deus Noë et filiis ejus. Et dixit ad eos : Crescite, et multiplicamini, et replete terram.</verse><verse id="2">Et terror vester ac tremor sit super cuncta animalia terræ, et super omnes volucres cæli, cum universis quæ moventur super terram : omnes pisces maris manui vestræ traditi sunt.</verse><verse id="3">Et omne, quod movetur et vivit, erit vobis in cibum : quasi olera virentia tradidi vobis omnia.</verse><verse id="4">Excepto, quod carnem cum sanguine non comedetis.</verse><verse id="5">Sanguinem enim animarum vestrarum requiram de manu cunctarum bestiarum : et de manu hominis, de manu viri, et fratris ejus requiram animam hominis.</verse><verse id="6">Quicumque effuderit humanum sanguinem, fundetur sanguis illius : ad imaginem quippe Dei factus est homo.</verse><verse id="7">Vos autem crescite et multiplicamini, et ingredimini super terram, et implete eam.</verse><verse id="8">Hæc quoque dixit Deus ad Noë, et ad filios ejus cum eo :</verse><verse id="9">Ecce ego statuam pactum meum vobiscum, et cum semine vestro post vos :</verse><verse id="10">et ad omnem animam viventem, quæ est vobiscum, tam in volucribus quam in jumentis et pecudibus terræ cunctis, quæ egressa sunt de arca, et universis bestiis terræ.</verse><verse id="11">Statuam pactum meum vobiscum, et nequaquam ultra interficietur omnis caro aquis diluvii, neque erit deinceps diluvium dissipans terram.</verse><verse id="12">Dixitque Deus : Hoc signum fœderis quod do inter me et vos, et ad omnem animam viventem, quæ est vobiscum in generationes sempiternas :</verse><verse id="13">arcum meum ponam in nubibus, et erit signum fœderis inter me et inter terram.</verse><verse id="14">Cumque obduxero nubibus cælum, apparebit arcus meus in nubibus :</verse><verse id="15">et recordabor fœderis mei vobiscum, et cum omni anima vivente quæ carnem vegetat : et non erunt ultra aquæ diluvii ad delendum universam carnem.</verse><verse id="16">Eritque arcus in nubibus, et videbo illum, et recordabor fœderis sempiterni quod pactum est inter Deum et omnem animam viventem universæ carnis quæ est super terram.</verse><verse id="17">Dixitque Deus ad Noë : Hoc erit signum fœderis, quod constitui inter me et omnem carnem super terram.</verse><verse id="18">Erant ergo filii Noë, qui egressi sunt de arca, Sem, Cham et Japheth : porro Cham ipse est pater Chanaan.</verse><verse id="19">Tres isti filii sunt Noë : et ab his disseminatum est omne genus hominum super universam terram.</verse><verse id="20">Cœpitque Noë vir agricola exercere terram, et plantavit vineam.</verse><verse id="21">Bibensque vinum inebriatus est, et nudatus in tabernaculo suo.</verse><verse id="22">Quod cum vidisset Cham, pater Chanaan, verenda scilicet patris sui esse nudata, nuntiavit duobus fratribus suis foras.</verse><verse id="23">At vero Sem et Japheth pallium imposuerunt humeris suis, et incedentes retrorsum, operuerunt verenda patris sui : faciesque eorum aversæ erant, et patris virilia non viderunt.</verse><verse id="24">Evigilans autem Noë ex vino, cum didicisset quæ fecerat ei filius suus minor,</verse><verse id="25">ait :
Maledictus Chanaan,
servus servorum erit fratribus suis.</verse><verse id="26">Dixitque :
Benedictus Dominus Deus Sem,
sit Chanaan servus ejus.</verse><verse id="27">Dilatet Deus Japheth, et habitet in tabernaculis Sem,
sitque Chanaan servus ejus.</verse><verse id="28">Vixit autem Noë post diluvium trecentis quinquaginta annis.</verse><verse id="29">Et impleti sunt omnes dies ejus nongentorum quinquaginta annorum : et mortuus est.</verse></chapter><chapter id="10"><verse id="1">Hæ sunt generationes filiorum Noë, Sem, Cham et Japheth : natique sunt eis filii post diluvium.</verse><verse id="2">Filii Japheth : Gomer, et Magog, et Madai, et Javan, et Thubal, et Mosoch, et Thiras.</verse><verse id="3">Porro filii Gomer : Ascenez et Riphath et Thogorma.</verse><verse id="4">Filii autem Javan : Elisa et Tharsis, Cetthim et Dodanim.</verse><verse id="5">Ab his divisæ sunt insulæ gentium in regionibus suis, unusquisque secundum linguam suam et familias suas in nationibus suis.</verse><verse id="6">Filii autem Cham : Chus, et Mesraim, et Phuth, et Chanaan.</verse><verse id="7">Filii Chus : Saba, et Hevila, et Sabatha, et Regma, et Sabatacha. Filii Regma : Saba et Dadan.</verse><verse id="8">Porro Chus genuit Nemrod : ipse cœpit esse potens in terra,</verse><verse id="9">et erat robustus venator coram Domino. Ob hoc exivit proverbium : Quasi Nemrod robustus venator coram Domino.</verse><verse id="10">Fuit autem principium regni ejus Babylon, et Arach et Achad, et Chalanne, in terra Sennaar.</verse><verse id="11">De terra illa egressus est Assur, et ædificavit Niniven, et plateas civitatis, et Chale.</verse><verse id="12">Resen quoque inter Niniven et Chale : hæc est civitas magna.</verse><verse id="13">At vero Mesraim genuit Ludim, et Anamim et Laabim, Nephthuim,</verse><verse id="14">et Phetrusim, et Chasluim : de quibus egressi sunt Philisthiim et Caphtorim.</verse><verse id="15">Chanaan autem genuit Sidonem primogenitum suum. Hethæum,</verse><verse id="16">et Jebusæum, et Amorrhæum, Gergesæum,</verse><verse id="17">Hevæum, et Aracæum : Sinæum,</verse><verse id="18">et Aradium, Samaræum, et Amathæum : et post hæc disseminati sunt populi Chananæorum.</verse><verse id="19">Factique sunt termini Chanaan venientibus a Sidone Geraram usque Gazam, donec ingrediaris Sodomam et Gomorrham, et Adamam, et Seboim usque Lesa.</verse><verse id="20">Hi sunt filii Cham in cognationibus, et linguis, et generationibus, terrisque et gentibus suis.</verse><verse id="21">De Sem quoque nati sunt, patre omnium filiorum Heber, fratre Japheth majore.</verse><verse id="22">Filii Sem : Ælam, et Assur, et Arphaxad, et Lud, et Aram.</verse><verse id="23">Filii Aram : Us, et Hul, et Gether, et Mes.</verse><verse id="24">At vero Arphaxad genuit Sale, de quo ortus est Heber.</verse><verse id="25">Natique sunt Heber filii duo : nomen uni Phaleg, eo quod in diebus ejus divisa sit terra : et nomen fratris ejus Jectan.</verse><verse id="26">Qui Jectan genuit Elmodad, et Saleph, et Asarmoth, Jare,</verse><verse id="27">et Aduram, et Uzal, et Decla,</verse><verse id="28">et Ebal, et Abimaël, Saba,</verse><verse id="29">et Ophir, et Hevila, et Jobab : omnes isti, filii Jectan.</verse><verse id="30">Et facta est habitatio eorum de Messa pergentibus usque Sephar montem orientalem.</verse><verse id="31">Isti filii Sem secundum cognationes, et linguas, et regiones in gentibus suis.</verse><verse id="32">Hæ familiæ Noë juxta populos et nationes suas. Ab his divisæ sunt gentes in terra post diluvium.</verse></chapter><chapter id="11"><verse id="1">Erat autem terra labii unius, et sermonum eorumdem.</verse><verse id="2">Cumque proficiscerentur de oriente, invenerunt campum in terra Sennaar, et habitaverunt in eo.</verse><verse id="3">Dixitque alter ad proximum suum : Venite, faciamus lateres, et coquamus eos igni. Habueruntque lateres pro saxis, et bitumen pro cæmento :</verse><verse id="4">et dixerunt : Venite, faciamus nobis civitatem et turrim, cujus culmen pertingat ad cælum : et celebremus nomen nostrum antequam dividamur in universas terras.</verse><verse id="5">Descendit autem Dominus ut videret civitatem et turrim, quam ædificabant filii Adam,</verse><verse id="6">et dixit : Ecce, unus est populus, et unum labium omnibus : cœperuntque hoc facere, nec desistent a cogitationibus suis, donec eas opere compleant.</verse><verse id="7">Venite igitur, descendamus, et confundamus ibi linguam eorum, ut non audiat unusquisque vocem proximi sui.</verse><verse id="8">Atque ita divisit eos Dominus ex illo loco in universas terras, et cessaverunt ædificare civitatem.</verse><verse id="9">Et idcirco vocatum est nomen ejus Babel, quia ibi confusum est labium universæ terræ : et inde dispersit eos Dominus super faciem cunctarum regionum.</verse><verse id="10">Hæ sunt generationes Sem : Sem erat centum annorum quando genuit Arphaxad, biennio post diluvium.</verse><verse id="11">Vixitque Sem, postquam genuit Arphaxad, quingentis annis : et genuit filios et filias.</verse><verse id="12">Porro Arphaxad vixit triginta quinque annis, et genuit Sale.</verse><verse id="13">Vixitque Arphaxad, postquam genuit Sale, trecentis tribus annis : et genuit filios et filias.</verse><verse id="14">Sale quoque vixit triginta annis, et genuit Heber.</verse><verse id="15">Vixitque Sale, postquam genuit Heber, quadringentis tribus annis : et genuit filios et filias.</verse><verse id="16">Vixit autem Heber triginta quatuor annis, et genuit Phaleg.</verse><verse id="17">Et vixit Heber postquam genuit Phaleg, quadringentis triginta annis : et genuit filios et filias.</verse><verse id="18">Vixit quoque Phaleg triginta annis, et genuit Reu.</verse><verse id="19">Vixitque Phaleg, postquam genuit Reu, ducentis novem annis : et genuit filios et filias.</verse><verse id="20">Vixit autem Reu triginta duobus annis, et genuit Sarug.</verse><verse id="21">Vixit quoque Reu, postquam genuit Sarug, ducentis septem annis : et genuit filios et filias.</verse><verse id="22">Vixit vero Sarug triginta annis, et genuit Nachor.</verse><verse id="23">Vixitque Sarug, postquam genuit Nachor, ducentis annis : et genuit filios et filias.</verse><verse id="24">Vixit autem Nachor viginti novem annis, et genuit Thare.</verse><verse id="25">Vixitque Nachor, postquam genuit Thare, centum decem et novem annis : et genuit filios et filias.</verse><verse id="26">Vixitque Thare septuaginta annis, et genuit Abram, et Nachor, et Aran.</verse><verse id="27">Hæ sunt autem generationes Thare : Thare genuit Abram, Nachor et Aran. Porro Aran genuit Lot.</verse><verse id="28">Mortuusque est Aran ante Thare patrem suum, in terra nativitatis suæ, in Ur Chaldæorum.</verse><verse id="29">Duxerunt autem Abram et Nachor uxores : nomen uxoris Abram, Sarai : et nomen uxoris Nachor, Melcha filia Aran, patris Melchæ, et patris Jeschæ.</verse><verse id="30">Erat autem Sarai sterilis, nec habebat liberos.</verse><verse id="31">Tulit itaque Thare Abram filium suum, et Lot filium Aran, filium filii sui, et Sarai nurum suam, uxorem Abram filii sui, et eduxit eos de Ur Chaldæorum, ut irent in terram Chanaan : veneruntque usque Haran, et habitaverunt ibi.</verse><verse id="32">Et facti sunt dies Thare ducentorum quinque annorum, et mortuus est in Haran.</verse></chapter><chapter id="12"><verse id="1">Dixit autem Dominus ad Abram : Egredere de terra tua, et de cognatione tua, et de domo patris tui, et veni in terram quam monstrabo tibi.</verse><verse id="2">Faciamque te in gentem magnam, et benedicam tibi, et magnificabo nomen tuum, erisque benedictus.</verse><verse id="3">Benedicam benedicentibus tibi, et maledicam maledicentibus tibi, atque in te benedicentur universæ cognationes terræ.</verse><verse id="4">Egressus est itaque Abram sicut præceperat ei Dominus, et ivit cum eo Lot : septuaginta quinque annorum erat Abram cum egrederetur de Haran.</verse><verse id="5">Tulitque Sarai uxorem suam, et Lot filium fratris sui, universamque substantiam quam possederant, et animas quas fecerant in Haran : et egressi sunt ut irent in terram Chanaan. Cumque venissent in eam,</verse><verse id="6">pertransivit Abram terram usque ad locum Sichem, usque ad convallem illustrem : Chananæus autem tunc erat in terra.</verse><verse id="7">Apparuit autem Dominus Abram, et dixit ei : Semini tuo dabo terram hanc. Qui ædificavit ibi altare Domino, qui apparuerat ei.</verse><verse id="8">Et inde transgrediens ad montem, qui erat contra orientem Bethel, tetendit ibi tabernaculum suum, ab occidente habens Bethel, et ab oriente Hai : ædificavit quoque ibi altare Domino, et invocavit nomen ejus.</verse><verse id="9">Perrexitque Abram vadens, et ultra progrediens ad meridiem.</verse><verse id="10">Facta est autem fames in terra : descenditque Abram in Ægyptum, ut peregrinaretur ibi : prævaluerat enim fames in terra.</verse><verse id="11">Cumque prope esset ut ingrederetur Ægyptum, dixit Sarai uxori suæ : Novi quod pulchra sis mulier :</verse><verse id="12">et quod cum viderint te Ægyptii, dicturi sunt : Uxor ipsius est : et interficient me, et te reservabunt.</verse><verse id="13">Dic ergo, obsecro te, quod soror mea sis : ut bene sit mihi propter te, et vivat anima mea ob gratiam tui.</verse><verse id="14">Cum itaque ingressus esset Abram Ægyptum, viderunt Ægyptii mulierem quod esset pulchra nimis.</verse><verse id="15">Et nuntiaverunt principes Pharaoni, et laudaverunt eam apud illum : et sublata est mulier in domum Pharaonis.</verse><verse id="16">Abram vero bene usi sunt propter illam : fueruntque ei oves et boves et asini, et servi et famulæ, et asinæ et cameli.</verse><verse id="17">Flagellavit autem Dominus Pharaonem plagis maximis, et domum ejus, propter Sarai uxorem Abram.</verse><verse id="18">Vocavitque Pharao Abram, et dixit ei : Quidnam est hoc quod fecisti mihi ? quare non indicasti quod uxor tua esset ?</verse><verse id="19">quam ob causam dixisti esse sororem tuam, ut tollerem eam mihi in uxorem ? Nunc igitur ecce conjux tua, accipe eam, et vade.</verse><verse id="20">Præcepitque Pharao super Abram viris : et deduxerunt eum, et uxorem illius, et omnia quæ habebat.</verse></chapter><chapter id="13"><verse id="1">Ascendit ergo Abram de Ægypto, ipse et uxor ejus, et omnia quæ habebat, et Lot cum eo, ad australem plagam.</verse><verse id="2">Erat autem dives valde in possessione auri et argenti.</verse><verse id="3">Reversusque est per iter, quo venerat, a meridie in Bethel, usque ad locum ubi prius fixerat tabernaculum inter Bethel et Hai,</verse><verse id="4">in loco altaris quod fecerat prius : et invocavit ibi nomen Domini.</verse><verse id="5">Sed et Lot qui erat cum Abram, fuerunt greges ovium, et armenta, et tabernacula.</verse><verse id="6">Nec poterat eos capere terra, ut habitarent simul : erat quippe substantia eorum multa, et nequibant habitare communiter.</verse><verse id="7">Unde et facta est rixa inter pastores gregum Abram et Lot. Eo autem tempore Chananæus et Pherezæus habitabant in terra illa.</verse><verse id="8">Dixit ergo Abram ad Lot : Ne quæso sit jurgium inter me et te, et inter pastores meos et pastores tuos : fratres enim sumus.</verse><verse id="9">Ecce universa terra coram te est : recede a me, obsecro : si ad sinistram ieris, ego dexteram tenebo : si tu dexteram elegeris, ego ad sinistram pergam.</verse><verse id="10">Elevatis itaque Lot oculis, vidit omnem circa regionem Jordanis, quæ universa irrigabatur antequam subverteret Dominus Sodomam et Gomorrham, sicut paradisus Domini, et sicut Ægyptus venientibus in Segor.</verse><verse id="11">Elegitque sibi Lot regionem circa Jordanem, et recessit ab oriente : divisique sunt alterutrum a fratre suo.</verse><verse id="12">Abram habitavit in terra Chanaan ; Lot vero moratus est in oppidis, quæ erant circa Jordanem, et habitavit in Sodomis.</verse><verse id="13">Homines autem Sodomitæ pessimi erant, et peccatores coram Domino nimis.</verse><verse id="14">Dixitque Dominus ad Abram, postquam divisus est ab eo Lot : Leva oculos tuos et vide a loco, in quo nunc es, ad aquilonem et meridiem, ad orientem et occidentem.</verse><verse id="15">Omnem terram, quam conspicis, tibi dabo, et semini tuo usque in sempiternum.</verse><verse id="16">Faciamque semen tuum sicut pulverem terræ : si quis potest hominum numerare pulverem terræ, semen quoque tuum numerare poterit.</verse><verse id="17">Surge, et perambula terram in longitudine et in latitudine sua : quia tibi daturus sum eam.</verse><verse id="18">Movens igitur tabernaculum suum Abram, venit, et habitavit juxta convallem Mambre, quæ est in Hebron : ædificavitque ibi altare Domino.</verse></chapter><chapter id="14"><verse id="1">Factum est autem in illo tempore, ut Amraphel rex Sennaar, et Arioch rex Ponti, et Chodorlahomor rex Elamitarum, et Thadal rex gentium</verse><verse id="2">inirent bellum contra Bara regem Sodomorum, et contra Bersa regem Gomorrhæ, et contra Sennaab regem Adamæ, et contra Semeber regem Seboim, contraque regem Balæ, ipsa est Segor.</verse><verse id="3">Omnes hi convenerunt in vallem Silvestrem, quæ nunc est mare salis.</verse><verse id="4">Duodecim enim annis servierunt Chodorlahomor, et tertiodecimo anno recesserunt ab eo.</verse><verse id="5">Igitur quartodecimo anno venit Chodorlahomor, et reges qui erant cum eo : percusseruntque Raphaim in Astarothcarnaim, et Zuzim cum eis, et Emim in Save Cariathaim,</verse><verse id="6">et Chorræos in montibus Seir, usque ad Campestria Pharan, quæ est in solitudine.</verse><verse id="7">Reversique sunt, et venerunt ad fontem Misphat, ipsa est Cades : et percusserunt omnem regionem Amalecitarum, et Amorrhæum, qui habitabat in Asasonthamar.</verse><verse id="8">Et egressi sunt rex Sodomorum, et rex Gomorrhæ, rexque Adamæ, et rex Seboim, necnon et rex Balæ, quæ est Segor : et direxerunt aciem contra eos in valle Silvestri :</verse><verse id="9">scilicet adversus Chodorlahomor regem Elamitarum, et Thadal regem Gentium, et Amraphel regem Sennaar, et Arioch regem Ponti : quatuor reges adversus quinque.</verse><verse id="10">Vallis autem Silvestris habebat puteos multos bituminis. Itaque rex Sodomorum, et Gomorrhæ, terga verterunt, cecideruntque ibi : et qui remanserant, fugerunt ad montem.</verse><verse id="11">Tulerunt autem omnem substantiam Sodomorum et Gomorrhæ, et universa quæ ad cibum pertinent, et abierunt :</verse><verse id="12">necnon et Lot, et substantiam ejus, filium fratris Abram, qui habitabat in Sodomis.</verse><verse id="13">Et ecce unus, qui evaserat, nuntiavit Abram Hebræo, qui habitabat in convalle Mambre Amorrhæi, fratris Escol, et fratris Aner : hi enim pepigerant fœdus cum Abram.</verse><verse id="14">Quod cum audisset Abram, captum videlicet Lot fratrem suum, numeravit expeditos vernaculos suos trecentos decem et octo : et persecutus est usque Dan.</verse><verse id="15">Et divisis sociis, irruit super eos nocte : percussitque eos, et persecutus est eos usque Hoba, quæ est ad lævam Damasci.</verse><verse id="16">Reduxitque omnem substantiam, et Lot fratrem suum cum substantia illius, mulieres quoque et populum.</verse><verse id="17">Egressus est autem rex Sodomorum in occursum ejus postquam reversus est a cæde Chodorlahomor, et regum qui cum eo erant in valle Save, quæ est vallis regis.</verse><verse id="18">At vero Melchisedech rex Salem, proferens panem et vinum, erat enim sacerdos Dei altissimi,</verse><verse id="19">benedixit ei, et ait : Benedictus Abram Deo excelso, qui creavit cælum et terram :</verse><verse id="20">et benedictus Deus excelsus, quo protegente, hostes in manibus tuis sunt. Et dedit ei decimas ex omnibus.</verse><verse id="21">Dixit autem rex Sodomorum ad Abram : Da mihi animas, cetera tolle tibi.</verse><verse id="22">Qui respondit ei : Levo manum meam ad Dominum Deum excelsum possessorem cæli et terræ,</verse><verse id="23">quod a filo subtegminis usque ad corigiam caligæ, non accipiam ex omnibus quæ tua sunt, ne dicas : Ego ditavi Abram :</verse><verse id="24">exceptis his, quæ comederunt juvenes, et partibus virorum, qui venerunt mecum, Aner, Escol et Mambre : isti accipient partes suas.</verse></chapter><chapter id="15"><verse id="1">His itaque transactis, factus est sermo Domini ad Abram per visionem dicens : Noli timere, Abram : ego protector tuus sum, et merces tua magna nimis.</verse><verse id="2">Dixitque Abram : Domine Deus, quid dabis mihi ? ego vadam absque liberis, et filius procuratoris domus meæ iste Damascus Eliezer.</verse><verse id="3">Addiditque Abram : Mihi autem non dedisti semen, et ecce vernaculus meus, hæres meus erit.</verse><verse id="4">Statimque sermo Domini factus est ad eum, dicens : Non erit hic hæres tuus, sed qui egredietur de utero tuo, ipsum habebis hæredem.</verse><verse id="5">Eduxitque eum foras, et ait illi : Suspice cælum, et numera stellas, si potes. Et dixit ei : Sic erit semen tuum.</verse><verse id="6">Credidit Abram Deo, et reputatum est illi ad justitiam.</verse><verse id="7">Dixitque ad eum : Ego Dominus qui eduxi te de Ur Chaldæorum ut darem tibi terram istam, et possideres eam.</verse><verse id="8">At ille ait : Domine Deus, unde scire possum quod possessurus sim eam ?</verse><verse id="9">Et respondens Dominus : Sume, inquit, mihi vaccam triennem, et capram trimam, et arietem annorum trium, turturem quoque et columbam.</verse><verse id="10">Qui tollens universa hæc, divisit ea per medium, et utrasque partes contra se altrinsecus posuit ; aves autem non divisit.</verse><verse id="11">Descenderuntque volucres super cadavera, et abigebat eas Abram.</verse><verse id="12">Cumque sol occumberet, sopor irruit super Abram, et horror magnus et tenebrosus invasit eum.</verse><verse id="13">Dictumque est ad eum : Scito prænoscens quod peregrinum futurum sit semen tuum in terra non sua, et subjicient eos servituti, et affligent quadringentis annis.</verse><verse id="14">Verumtamen gentem, cui servituri sunt, ego judicabo : et post hæc egredientur cum magna substantia.</verse><verse id="15">Tu autem ibis ad patres tuos in pace, sepultus in senectute bona.</verse><verse id="16">Generatione autem quarta revertentur huc : necdum enim completæ sunt iniquitates Amorrhæorum usque ad præsens tempus.</verse><verse id="17">Cum ergo occubuisset sol, facta est caligo tenebrosa, et apparuit clibanus fumans, et lampas ignis transiens inter divisiones illas.</verse><verse id="18">In illo die pepigit Dominus fœdus cum Abram, dicens : Semini tuo dabo terram hanc a fluvio Ægypti usque ad fluvium magnum Euphraten,</verse><verse id="19">Cinæos, et Cenezæos, Cedmonæos,</verse><verse id="20">et Hethæos, et Pherezæos, Raphaim quoque,</verse><verse id="21">et Amorrhæos, et Chananæos, et Gergesæos, et Jebusæos.</verse></chapter><chapter id="16"><verse id="1">Igitur Sarai, uxor Abram, non genuerat liberos : sed habens ancillam ægyptiam nomine Agar,</verse><verse id="2">dixit marito suo : Ecce, conclusit me Dominus, ne parerem. Ingredere ad ancillam meam, si forte saltem ex illa suscipiam filios. Cumque ille acquiesceret deprecanti,</verse><verse id="3">tulit Agar ægyptiam ancillam suam post annos decem quam habitare cœperant in terra Chanaan : et dedit eam viro suo uxorem.</verse><verse id="4">Qui ingressus est ad eam. At illa concepisse se videns, despexit dominam suam.</verse><verse id="5">Dixitque Sarai ad Abram : Inique agis contra me : ego dedi ancillam meam in sinum tuum, quæ videns quod conceperit, despectui me habet : judicet Dominus inter me et te.</verse><verse id="6">Cui respondens Abram : Ecce, ait, ancilla tua in manu tua est, utere ea ut libet. Affligente igitur eam Sarai, fugam iniit.</verse><verse id="7">Cumque invenisset eam angelus Domini juxta fontem aquæ in solitudine, qui est in via Sur in deserto,</verse><verse id="8">dixit ad illam : Agar ancilla Sarai, unde venis ? et quo vadis ? Quæ respondit : A facie Sarai dominæ meæ ego fugio.</verse><verse id="9">Dixitque ei angelus Domini : Revertere ad dominam tuam, et humiliare sub manu illius.</verse><verse id="10">Et rursum : Multiplicans, inquit, multiplicabo semen tuum, et non numerabitur præ multitudine.</verse><verse id="11">Ac deinceps : Ecce, ait, concepisti, et paries filium : vocabisque nomen ejus Ismaël, eo quod audierit Dominus afflictionem tuam.</verse><verse id="12">Hic erit ferus homo : manus ejus contra omnes, et manus omnium contra eum : et e regione universorum fratrum suorum figet tabernacula.</verse><verse id="13">Vocavit autem nomen Domini qui loquebatur ad eam : Tu Deus qui vidisti me. Dixit enim : Profecto hic vidi posteriora videntis me.</verse><verse id="14">Propterea appellavit puteum illum Puteum viventis et videntis me. Ipse est inter Cades et Barad.</verse><verse id="15">Peperitque Agar Abræ filium : qui vocavit nomen ejus Ismaël.</verse><verse id="16">Octoginta et sex annorum erat Abram quando peperit ei Agar Ismaëlem.</verse></chapter><chapter id="17"><verse id="1">Postquam vero nonaginta et novem annorum esse cœperat, apparuit ei Dominus, dixitque ad eum : Ego Deus omnipotens : ambula coram me, et esto perfectus.</verse><verse id="2">Ponamque fœdus meum inter me et te, et multiplicabo te vehementer nimis.</verse><verse id="3">Cecidit Abram pronus in faciem.</verse><verse id="4">Dixitque ei Deus : Ego sum, et pactum meum tecum, erisque pater multarum gentium.</verse><verse id="5">Nec ultra vocabitur nomen tuum Abram, sed appellaberis Abraham : quia patrem multarum gentium constitui te.</verse><verse id="6">Faciamque te crescere vehementissime, et ponam te in gentibus, regesque ex te egredientur.</verse><verse id="7">Et statuam pactum meum inter me et te, et inter semen tuum post te in generationibus suis, fœdere sempiterno : ut sim Deus tuus, et seminis tui post te.</verse><verse id="8">Daboque tibi et semini tuo terram peregrinationis tuæ, omnem terram Chanaan in possessionem æternam, eroque Deus eorum.</verse><verse id="9">Dixit iterum Deus ad Abraham : Et tu ergo custodies pactum meum, et semen tuum post te in generationibus suis.</verse><verse id="10">Hoc est pactum meum quod observabitis inter me et vos, et semen tuum post te : circumcidetur ex vobis omne masculinum :</verse><verse id="11">et circumcidetis carnem præputii vestri, ut sit in signum fœderis inter me et vos.</verse><verse id="12">Infans octo dierum circumcidetur in vobis, omne masculinum in generationibus vestris : tam vernaculus, quam emptitius circumcidetur, et quicumque non fuerit de stirpe vestra :</verse><verse id="13">eritque pactum meum in carne vestra in fœdus æternum.</verse><verse id="14">Masculus, cujus præputii caro circumcisa non fuerit, delebitur anima illa de populo suo : quia pactum meum irritum fecit.</verse><verse id="15">Dixit quoque Deus ad Abraham : Sarai uxorem tuam non vocabis Sarai, sed Saram.</verse><verse id="16">Et benedicam ei, et ex illa dabo tibi filium cui benedicturus sum : eritque in nationes, et reges populorum orientur ex eo.</verse><verse id="17">Cecidit Abraham in faciem suam, et risit, dicens in corde suo : Putasne centenario nascetur filius ? et Sara nonagenaria pariet ?</verse><verse id="18">Dixitque ad Deum : Utinam Ismaël vivat coram te.</verse><verse id="19">Et ait Deus ad Abraham : Sara uxor tua pariet tibi filium, vocabisque nomen ejus Isaac, et constituam pactum meum illi in fœdus sempiternum, et semini ejus post eum.</verse><verse id="20">Super Ismaël quoque exaudivi te : ecce, benedicam ei, et augebo, et multiplicabo eum valde : duodecim duces generabit, et faciam illum in gentem magnam.</verse><verse id="21">Pactum vero meum statuam ad Isaac, quem pariet tibi Sara tempore isto in anno altero.</verse><verse id="22">Cumque finitus esset sermo loquentis cum eo, ascendit Deus ab Abraham.</verse><verse id="23">Tulit autem Abraham Ismaël filium suum, et omnes vernaculos domus suæ, universosque quos emerat, cunctos mares ex omnibus viris domus suæ : et circumcidit carnem præputii eorum statim in ipsa die, sicut præceperat ei Deus.</verse><verse id="24">Abraham nonaginta et novem erat annorum quando circumcidit carnem præputii sui.</verse><verse id="25">Et Ismaël filius tredecim annos impleverat tempore circumcisionis suæ.</verse><verse id="26">Eadem die circumcisus est Abraham et Ismaël filius ejus :</verse><verse id="27">et omnes viri domus illius, tam vernaculi, quam emptitii et alienigenæ pariter circumcisi sunt.</verse></chapter><chapter id="18"><verse id="1">Apparuit autem ei Dominus in convalle Mambre sedenti in ostio tabernaculi sui in ipso fervore diei.</verse><verse id="2">Cumque elevasset oculos, apparuerunt ei tres viri stantes prope eum : quos cum vidisset, cucurrit in occursum eorum de ostio tabernaculi, et adoravit in terram.</verse><verse id="3">Et dixit : Domine, si inveni gratiam in oculis tuis, ne transeas servum tuum :</verse><verse id="4">sed afferam pauxillum aquæ, et lavate pedes vestros, et requiescite sub arbore.</verse><verse id="5">Ponamque buccellam panis, et confortate cor vestrum : postea transibitis : idcirco enim declinastis ad servum vestrum. Qui dixerunt : Fac ut locutus es.</verse><verse id="6">Festinavit Abraham in tabernaculum ad Saram, dixitque ei : Accelera, tria sata similæ commisce, et fac subcinericios panes.</verse><verse id="7">Ipse vero ad armentum cucurrit, et tulit inde vitulum tenerrimum et optimum, deditque puero : qui festinavit et coxit illum.</verse><verse id="8">Tulit quoque butyrum et lac, et vitulum quem coxerat, et posuit coram eis : ipse vero stabat juxta eos sub arbore.</verse><verse id="9">Cumque comedissent, dixerunt ad eum : Ubi est Sara uxor tua ? Ille respondit : Ecce in tabernaculo est.</verse><verse id="10">Cui dixit : Revertens veniam ad te tempore isto, vita comite, et habebit filium Sara uxor tua. Quo audito, Sara risit post ostium tabernaculi.</verse><verse id="11">Erant autem ambo senes, provectæque ætatis, et desierant Saræ fieri muliebria.</verse><verse id="12">Quæ risit occulte dicens : Postquam consenui, et dominus meus vetulus est, voluptati operam dabo ?</verse><verse id="13">Dixit autem Dominus ad Abraham : Quare risit Sara, dicens : Num vere paritura sum anus ?</verse><verse id="14">Numquid Deo quidquam est difficile ? juxta condictum revertar ad te hoc eodem tempore, vita comite, et habebit Sara filium.</verse><verse id="15">Negavit Sara, dicens : Non risi, timore perterrita. Dominus autem : Non est, inquit, ita : sed risisti.</verse><verse id="16">Cum ergo surrexissent inde viri, direxerunt oculos contra Sodomam : et Abraham simul gradiebatur, deducens eos.</verse><verse id="17">Dixitque Dominus : Num celare potero Abraham quæ gesturus sum :</verse><verse id="18">cum futurus sit in gentem magnam, ac robustissimam, et benedicendæ sint in illo omnes nationes terræ ?</verse><verse id="19">Scio enim quod præcepturus sit filiis suis, et domui suæ post se ut custodiant viam Domini, et faciant judicium et justitiam : ut adducat Dominus propter Abraham omnia quæ locutus est ad eum.</verse><verse id="20">Dixit itaque Dominus : Clamor Sodomorum et Gomorrhæ multiplicatus est, et peccatum eorum aggravatum est nimis.</verse><verse id="21">Descendam, et videbo utrum clamorem qui venit ad me, opere compleverint ; an non est ita, ut sciam.</verse><verse id="22">Converteruntque se inde, et abierunt Sodomam : Abraham vero adhuc stabat coram Domino.</verse><verse id="23">Et appropinquans ait : Numquid perdes justum cum impio ?</verse><verse id="24">si fuerint quinquaginta justi in civitate, peribunt simul ? et non parces loco illi propter quinquaginta justos, si fuerint in eo ?</verse><verse id="25">Absit a te ut rem hanc facias, et occidas justum cum impio, fiatque justus sicut impius, non est hoc tuum : qui judicas omnem terram, nequaquam facies judicium hoc.</verse><verse id="26">Dixitque Dominus ad eum : Si invenero Sodomis quinquaginta justos in medio civitatis, dimittam omni loco propter eos.</verse><verse id="27">Respondensque Abraham, ait : Quia semel cœpi, loquar ad Dominum meum, cum sim pulvis et cinis.</verse><verse id="28">Quid si minus quinquaginta justis quinque fuerint ? delebis, propter quadraginta quinque, universam urbem ? Et ait : Non delebo, si invenero ibi quadraginta quinque.</verse><verse id="29">Rursumque locutus est ad eum : Sin autem quadraginta ibi inventi fuerint, quid facies ? Ait : Non percutiam propter quadraginta.</verse><verse id="30">Ne quæso, inquit, indigneris, Domine, si loquar : quid si ibi inventi fuerint triginta ? Respondit : Non faciam, si invenero ibi triginta.</verse><verse id="31">Quia semel, ait, cœpi loquar ad Dominum meum : quid si ibi inventi fuerint viginti ? Ait : Non interficiam propter viginti.</verse><verse id="32">Obsecro, inquit, ne irascaris, Domine, si loquar adhuc semel : quid si inventi fuerint ibi decem ? Et dixit : Non delebo propter decem.</verse><verse id="33">Abiitque Dominus, postquam cessavit loqui ad Abraham : et ille reversus est in locum suum.</verse></chapter><chapter id="19"><verse id="1">Veneruntque duo angeli Sodomam vespere, et sedente Lot in foribus civitatis. Qui cum vidisset eos, surrexit, et ivit obviam eis : adoravitque pronus in terram,</verse><verse id="2">et dixit : Obsecro, domini, declinate in domum pueri vestri, et manete ibi : lavate pedes vestros, et mane proficiscemini in viam vestram. Qui dixerunt : Minime, sed in platea manebimus.</verse><verse id="3">Compulit illos oppido ut diverterent ad eum : ingressisque domum illius fecit convivium, et coxit azyma, et comederunt.</verse><verse id="4">Prius autem quam irent cubitum, viri civitatis vallaverunt domum a puero usque ad senem, omnis populus simul.</verse><verse id="5">Vocaveruntque Lot, et dixerunt ei : Ubi sunt viri qui introierunt ad te nocte ? educ illos huc, ut cognoscamus eos.</verse><verse id="6">Egressus ad eos Lot, post tergum occludens ostium, ait :</verse><verse id="7">Nolite, quæso, fratres mei, nolite malum hoc facere.</verse><verse id="8">Habeo duas filias, quæ necdum cognoverunt virum : educam eas ad vos, et abutimini eis sicut vobis placuerit, dummodo viris istis nihil mali faciatis, quia ingressi sunt sub umbra culminis mei.</verse><verse id="9">At illi dixerunt : Recede illuc. Et rursus : Ingressus es, inquiunt, ut advena ; numquid ut judices ? te ergo ipsum magis quam hos affligemus. Vimque faciebant Lot vehementissime : jamque prope erat ut effringerent fores.</verse><verse id="10">Et ecce miserunt manum viri, et introduxerunt ad se Lot, clauseruntque ostium :</verse><verse id="11">et eos, qui foris erant, percusserunt cæcitate a minimo usque ad maximum, ita ut ostium invenire non possent.</verse><verse id="12">Dixerunt autem ad Lot : Habes hic quempiam tuorum ? generum, aut filios, aut filias, omnes, qui tui sunt, educ de urbe hac :</verse><verse id="13">delebimus enim locum istum, eo quod increverit clamor eorum coram Domino, qui misit nos ut perdamus illos.</verse><verse id="14">Egressus itaque Lot, locutus est ad generos suos qui accepturi erant filias ejus, et dixit : Surgite, egredimini de loco isto : quia delebit Dominus civitatem hanc. Et visus est eis quasi ludens loqui.</verse><verse id="15">Cumque esset mane, cogebant eum angeli, dicentes : Surge, tolle uxorem tuam, et duas filias quas habes : ne et tu pariter pereas in scelere civitatis.</verse><verse id="16">Dissimulante illo, apprehenderunt manum ejus, et manum uxoris, ac duarum filiarum ejus, eo quod parceret Dominus illi.</verse><verse id="17">Eduxeruntque eum, et posuerunt extra civitatem : ibique locuti sunt ad eum, dicentes : Salva animam tuam : noli respicere post tergum, nec stes in omni circa regione : sed in monte salvum te fac, ne et tu simul pereas.</verse><verse id="18">Dixitque Lot ad eos : Quæso, domine mi,</verse><verse id="19">quia invenit servus tuus gratiam coram te, et magnificasti misericordiam tuam quam fecisti mecum, ut salvares animam meam, nec possum in monte salvari, ne forte apprehendat me malum, et moriar :</verse><verse id="20">est civitas hæc juxta, ad quam possum fugere, parva, et salvabor in ea : numquid non modica est, et vivet anima mea ?</verse><verse id="21">Dixitque ad eum : Ecce etiam in hoc suscepi preces tuas, ut non subvertam urbem pro qua locutus es.</verse><verse id="22">Festina, et salvare ibi : quia non potero facere quidquam donec ingrediaris illuc. Idcirco vocatum est nomen urbis illius Segor.</verse><verse id="23">Sol egressus est super terram, et Lot ingressus est Segor.</verse><verse id="24">Igitur Dominus pluit super Sodomam et Gomorrham sulphur et ignem a Domino de cælo :</verse><verse id="25">et subvertit civitates has, et omnem circa regionem, universos habitatores urbium, et cuncta terræ virentia.</verse><verse id="26">Respiciensque uxor ejus post se, versa est in statuam salis.</verse><verse id="27">Abraham autem consurgens mane, ubi steterat prius cum Domino,</verse><verse id="28">intuitus est Sodomam et Gomorrham, et universam terram regionis illius : viditque ascendentem favillam de terra quasi fornacis fumum.</verse><verse id="29">Cum enim subverteret Deus civitates regionis illius, recordatus Abrahæ, liberavit Lot de subversione urbium in quibus habitaverat.</verse><verse id="30">Ascenditque Lot de Segor, et mansit in monte, duæ quoque filiæ ejus cum eo (timuerat enim manere in Segor) et mansit in spelunca ipse, et duæ filiæ ejus cum eo.</verse><verse id="31">Dixitque major ad minorem : Pater noster senex est, et nullus virorum remansit in terra, qui possit ingredi ad nos juxta morem universæ terræ.</verse><verse id="32">Veni, inebriemus eum vino, dormiamusque cum eo, ut servare possimus ex patre nostro semen.</verse><verse id="33">Dederunt itaque patri suo bibere vinum nocte illa. Et ingressa est major, dormivitque cum patre ; at ille non sensit, nec quando accubuit filia, nec quando surrexit.</verse><verse id="34">Altera quoque die dixit major ad minorem : Ecce dormivi heri cum patre meo, demus ei bibere vinum etiam hac nocte, et dormies cum eo, ut salvemus semen de patre nostro.</verse><verse id="35">Dederunt etiam et illa nocte patri suo bibere vinum, ingressaque minor filia, dormivit cum eo : et ne tunc quidem sensit quando concubuerit, vel quando illa surrexerit.</verse><verse id="36">Conceperunt ergo duæ filiæ Lot de patre suo.</verse><verse id="37">Peperitque major filium, et vocavit nomen ejus Moab : ipse est pater Moabitarum usque in præsentem diem.</verse><verse id="38">Minor quoque peperit filium, et vocavit nomen ejus Ammon, id est, Filius populi mei : ipse est pater Ammonitarum usque hodie.</verse></chapter><chapter id="20"><verse id="1">Profectus inde Abraham in terram australem, habitavit inter Cades et Sur : et peregrinatus est in Geraris.</verse><verse id="2">Dixitque de Sara uxore suo : Soror mea est. Misit ergo Abimelech rex Geraræ, et tulit eam.</verse><verse id="3">Venit autem Deus ad Abimelech per somnium nocte, et ait illi : En morieris propter mulierem quam tulisti : habet enim virum.</verse><verse id="4">Abimelech vero non tetigerat eam, et ait : Domine, num gentem ignorantem et justam interficies ?</verse><verse id="5">nonne ipse dixit mihi : Soror mea est : et ipsa ait : Frater meus est ? In simplicitate cordis mei, et munditia manuum mearum feci hoc.</verse><verse id="6">Dixitque ad eum Deus : Et ego scio quod simplici corde feceris : et ideo custodivi te ne peccares in me, et non dimisi ut tangeres eam.</verse><verse id="7">Nunc ergo redde viro suo uxorem, quia propheta est : et orabit pro te, et vives : si autem nolueris reddere, scito quod morte morieris tu, et omnia quæ tua sunt.</verse><verse id="8">Statimque de nocte consurgens Abimelech, vocavit omnes servos suos : et locutus est universa verba hæc in auribus eorum, timueruntque omnes viri valde.</verse><verse id="9">Vocavit autem Abimelech etiam Abraham, et dixit ei : Quid fecisti nobis ? quid peccavimus in te, quia induxisti super me et super regnum meum peccatum grande ? quæ non debuisti facere, fecisti nobis.</verse><verse id="10">Rursumque expostulans, ait : Quid vidisti, ut hoc faceres ?</verse><verse id="11">Respondit Abraham : Cogitavi mecum, dicens : Forsitan non est timor Dei in loco isto : et interficient me propter uxorem meam :</verse><verse id="12">alias autem et vere soror mea est, filia patris mei, et non filia matris meæ, et duxi eam in uxorem.</verse><verse id="13">Postquam autem eduxit me Deus de domo patris mei, dixi ad eam : Hanc misericordiam facies mecum : in omni loco, ad quem ingrediemur, dices quod frater tuus sim.</verse><verse id="14">Tulit igitur Abimelech oves et boves, et servos et ancillas, et dedit Abraham : reddiditque illi Saram uxorem suam,</verse><verse id="15">et ait : Terra coram vobis est, ubicumque tibi placuerit habita.</verse><verse id="16">Saræ autem dixit : Ecce mille argenteos dedi fratri tuo, hoc erit tibi in velamen oculorum ad omnes qui tecum sunt, et quocumque perrexeris : mementoque te deprehensam.</verse><verse id="17">Orante autem Abraham, sanavit Deus Abimelech et uxorem, ancillasque ejus, et pepererunt :</verse><verse id="18">concluserat enim Dominus omnem vulvam domus Abimelech propter Saram uxorem Abrahæ.</verse></chapter><chapter id="21"><verse id="1">Visitavit autem Dominus Saram, sicut promiserat : et implevit quæ locutus est.</verse><verse id="2">Concepitque et peperit filium in senectute sua, tempore quo prædixerat ei Deus.</verse><verse id="3">Vocavitque Abraham nomen filii sui, quem genuit ei Sara, Isaac :</verse><verse id="4">et circumcidit eum octavo die, sicut præceperat ei Deus,</verse><verse id="5">cum centum esset annorum : hac quippe ætate patris, natus est Isaac.</verse><verse id="6">Dixitque Sara : Risum fecit mihi Deus : quicumque audierit, corridebit mihi.</verse><verse id="7">Rursumque ait : Quis auditurus crederet Abraham quod Sara lactaret filium, quem peperit ei jam seni ?</verse><verse id="8">Crevit igitur puer, et ablactatus est : fecitque Abraham grande convivium in die ablactationis ejus.</verse><verse id="9">Cumque vidisset Sara filium Agar Ægyptiæ ludentem cum Isaac filio suo, dixit ad Abraham :</verse><verse id="10">Ejice ancillam hanc, et filium ejus : non enim erit hæres filius ancillæ cum filio meo Isaac.</verse><verse id="11">Dure accepit hoc Abraham pro filio suo.</verse><verse id="12">Cui dixit Deus : Non tibi videatur asperum super puero, et super ancilla tua : omnia quæ dixerit tibi Sara, audi vocem ejus : quia in Isaac vocabitur tibi semen.</verse><verse id="13">Sed et filium ancillæ faciam in gentem magnam, quia semen tuum est.</verse><verse id="14">Surrexit itaque Abraham mane, et tollens panem et utrem aquæ, imposuit scapulæ ejus, tradiditque puerum, et dimisit eam. Quæ cum abiisset, errabat in solitudine Bersabee.</verse><verse id="15">Cumque consumpta esset aqua in utre, abjecit puerum subter unam arborum, quæ ibi erant.</verse><verse id="16">Et abiit, seditque e regione procul quantum potest arcus jacere : dixit enim : Non videbo morientem puerum : et sedens contra, levavit vocem suam et flevit.</verse><verse id="17">Exaudivit autem Deus vocem pueri : vocavitque angelus Dei Agar de cælo, dicens : Quid agis Agar ? noli timere : exaudivit enim Deus vocem pueri de loco in quo est.</verse><verse id="18">Surge, tolle puerum, et tene manum illius : quia in gentem magnam faciam eum.</verse><verse id="19">Aperuitque oculos ejus Deus : quæ videns puteum aquæ, abiit, et implevit utrem, deditque puero bibere.</verse><verse id="20">Et fuit cum eo : qui crevit, et moratus est in solitudine, factusque est juvenis sagittarius.</verse><verse id="21">Habitavitque in deserto Pharan, et accepit illi mater sua uxorem de terra Ægypti.</verse><verse id="22">Eodem tempore dixit Abimelech, et Phicol princeps exercitus ejus, ad Abraham : Deus tecum est in universis quæ agis.</verse><verse id="23">Jura ergo per Deum, ne noceas mihi, et posteris meis, stirpique meæ : sed juxta misericordiam, quam feci tibi, facies mihi, et terræ in qua versatus es advena.</verse><verse id="24">Dixitque Abraham : Ego jurabo.</verse><verse id="25">Et increpavit Abimelech propter puteum aquæ quem vi abstulerunt servi ejus.</verse><verse id="26">Responditque Abimelech : Nescivi quis fecerit hanc rem : sed et tu non indicasti mihi, et ego non audivi præter hodie.</verse><verse id="27">Tulit itaque Abraham oves et boves, et dedit Abimelech : percusseruntque ambo fœdus.</verse><verse id="28">Et statuit Abraham septem agnas gregis seorsum.</verse><verse id="29">Cui dixit Abimelech : Quid sibi volunt septem agnæ istæ, quas stare fecisti seorsum ?</verse><verse id="30">At ille : Septem, inquit, agnas accipies de manu mea : ut sint mihi in testimonium, quoniam ego fodi puteum istum.</verse><verse id="31">Idcirco vocatus est locus ille Bersabee : quia ibi uterque juravit.</verse><verse id="32">Et inierunt fœdus pro puteo juramenti.</verse><verse id="33">Surrexit autem Abimelech, et Phicol princeps exercitus ejus, reversique sunt in terram Palæstinorum. Abraham vero plantavit nemus in Bersabee, et invocavit ibi nomen Domini Dei æterni.</verse><verse id="34">Et fuit colonus terræ Palæstinorum diebus multis.</verse></chapter><chapter id="22"><verse id="1">Quæ postquam gesta sunt, tentavit Deus Abraham, et dixit ad eum : Abraham, Abraham. At ille respondit : Adsum.</verse><verse id="2">Ait illi : Tolle filium tuum unigenitum, quem diligis, Isaac, et vade in terram visionis, atque ibi offeres eum in holocaustum super unum montium quem monstravero tibi.</verse><verse id="3">Igitur Abraham de nocte consurgens, stravit asinum suum, ducens secum duos juvenes, et Isaac filium suum : cumque concidisset ligna in holocaustum, abiit ad locum quem præceperat ei Deus.</verse><verse id="4">Die autem tertio, elevatis oculis, vidit locum procul :</verse><verse id="5">dixitque ad pueros suos : Expectate hic cum asino : ego et puer illuc usque properantes, postquam adoraverimus, revertemur ad vos.</verse><verse id="6">Tulit quoque ligna holocausti, et imposuit super Isaac filium suum : ipse vero portabat in manibus ignem et gladium. Cumque duo pergerent simul,</verse><verse id="7">dixit Isaac patri suo : Pater mi. At ille respondit : Quid vis, fili ? Ecce, inquit, ignis et ligna : ubi est victima holocausti ?</verse><verse id="8">Dixit autem Abraham : Deus providebit sibi victimam holocausti, fili mi. Pergebant ergo pariter.</verse><verse id="9">Et venerunt ad locum quem ostenderat ei Deus, in quo ædificavit altare, et desuper ligna composuit ; cumque alligasset Isaac filium suum, posuit eum in altare super struem lignorum.</verse><verse id="10">Extenditque manum, et arripuit gladium, ut immolaret filium suum.</verse><verse id="11">Et ecce angelus Domini de cælo clamavit, dicens : Abraham, Abraham. Qui respondit : Adsum.</verse><verse id="12">Dixitque ei : Non extendas manum tuam super puerum, neque facias illi quidquam : nunc cognovi quod times Deum, et non pepercisti unigenito filio tuo propter me.</verse><verse id="13">Levavit Abraham oculos suos, viditque post tergum arietem inter vepres hærentem cornibus, quem assumens obtulit holocaustum pro filio.</verse><verse id="14">Appellavitque nomen loci illius, Dominus videt. Unde usque hodie dicitur : In monte Dominus videbit.</verse><verse id="15">Vocavit autem angelus Domini Abraham secundo de cælo, dicens :</verse><verse id="16">Per memetipsum juravi, dicit Dominus : quia fecisti hanc rem, et non pepercisti filio tuo unigenito propter me :</verse><verse id="17">benedicam tibi, et multiplicabo semen tuum sicut stellas cæli, et velut arenam quæ est in littore maris : possidebit semen tuum portas inimicorum suorum,</verse><verse id="18">et benedicentur in semine tuo omnes gentes terræ, quia obedisti voci meæ.</verse><verse id="19">Reversus est Abraham ad pueros suos, abieruntque Bersabee simul, et habitavit ibi.</verse><verse id="20">His ita gestis, nuntiatum est Abrahæ quod Melcha quoque genuisset filios Nachor fratri suo :</verse><verse id="21">Hus primogenitum, et Buz fratrem ejus, et Camuel patrem Syrorum,</verse><verse id="22">et Cased, et Azau, Pheldas quoque et Jedlaph,</verse><verse id="23">ac Bathuel, de quo nata est Rebecca : octo istos genuit Melcha, Nachor fratri Abrahæ.</verse><verse id="24">Concubina vero illius, nomine Roma, peperit Tabee, et Gaham, et Thahas, et Maacha.</verse></chapter><chapter id="23"><verse id="1">Vixit autem Sara centum viginti septem annis.</verse><verse id="2">Et mortua est in civitate Arbee, quæ est Hebron, in terra Chanaan : venitque Abraham ut plangeret et fleret eam.</verse><verse id="3">Cumque surrexisset ab officio funeris, locutus est ad filios Heth, dicens :</verse><verse id="4">Advena sum et peregrinus apud vos : date mihi jus sepulchri vobiscum, ut sepeliam mortuum meum.</verse><verse id="5">Responderunt filii Heth, dicentes :</verse><verse id="6">Audi nos, domine : princeps Dei es apud nos : in electis sepulchris nostris sepeli mortuum tuum, nullusque te prohibere poterit quin in monumento ejus sepelias mortuum tuum.</verse><verse id="7">Surrexit Abraham, et adoravit populum terræ, filios videlicet Heth :</verse><verse id="8">dixitque ad eos : Si placet animæ vestræ ut sepeliam mortuum meum, audite me, et intercedite pro me apud Ephron filium Seor :</verse><verse id="9">ut det mihi speluncam duplicem, quam habet in extrema parte agri sui : pecunia digna tradat eam mihi coram vobis in possessionem sepulchri.</verse><verse id="10">Habitabat autem Ephron in medio filiorum Heth. Responditque Ephron ad Abraham, cunctis audientibus qui ingrediebantur portam civitatis illius, dicens :</verse><verse id="11">Nequaquam ita fiat, domine mi, sed tu magis ausculta quod loquor. Agrum trado tibi, et speluncam quæ in eo est, præsentibus filiis populi mei ; sepeli mortuum tuum.</verse><verse id="12">Adoravit Abraham coram populo terræ.</verse><verse id="13">Et locutus est ad Ephron circumstante plebe : Quæso ut audias me : dabo pecuniam pro agro : suscipe eam, et sic sepeliam mortuum meum in eo.</verse><verse id="14">Responditque Ephron :</verse><verse id="15">Domine mi, audi me : terra, quam postulas, quadringentis siclis argenti valet : istud est pretium inter me et te : sed quantum est hoc ? sepeli mortuum tuum.</verse><verse id="16">Quod cum audisset Abraham, appendit pecuniam, quam Ephron postulaverat, audientibus filiis Heth, quadringentos siclos argenti probatæ monetæ publicæ.</verse><verse id="17">Confirmatusque est ager quondam Ephronis, in quo erat spelunca duplex, respiciens Mambre, tam ipse, quam spelunca, et omnes arbores ejus in cunctis terminis ejus per circuitum,</verse><verse id="18">Abrahæ in possessionem, videntibus filiis Heth, et cunctis qui intrabant portam civitatis illius.</verse><verse id="19">Atque ita sepelivit Abraham Saram uxorem suam in spelunca agri duplici, quæ respiciebat Mambre. Hæc est Hebron in terra Chanaan.</verse><verse id="20">Et confirmatus est ager, et antrum quod erat in eo, Abrahæ in possessionem monumenti a filiis Heth.</verse></chapter><chapter id="24"><verse id="1">Erat autem Abraham senex, dierumque multorum : et Dominus in cunctis benedixerat ei.</verse><verse id="2">Dixitque ad servum seniorem domus suæ, qui præerat omnibus quæ habebat : Pone manum tuam subter femur meum,</verse><verse id="3">ut adjurem te per Dominum Deum cæli et terræ, ut non accipias uxorem filio meo de filiabus Chananæorum, inter quos habito :</verse><verse id="4">sed ad terram et cognationem meam proficiscaris et inde accipias uxorem filio meo Isaac.</verse><verse id="5">Respondit servus : Si noluerit mulier venire mecum in terram hanc, numquid reducere debeo filium tuum ad locum, de quo egressus es ?</verse><verse id="6">Dixitque Abraham : Cave nequando reducas filium meum illuc.</verse><verse id="7">Dominus Deus cæli, qui tulit me de domo patris mei, et de terra nativitatis meæ, qui locutus est mihi, et juravit mihi, dicens : Semini tuo dabo terram hanc : ipse mittet angelum suum coram te, et accipies inde uxorem filio meo :</verse><verse id="8">sin autem mulier noluerit sequi te, non teneberis juramento : filium meum tantum ne reducas illuc.</verse><verse id="9">Posuit ergo servus manum sub femore Abraham domini sui, et juravit illi super sermone hoc.</verse><verse id="10">Tulitque decem camelos de grege domini sui, et abiit, ex omnibus bonis ejus portans secum, profectusque perrexit in Mesopotamiam ad urbem Nachor.</verse><verse id="11">Cumque camelos fecisset accumbere extra oppidum juxta puteum aquæ vespere, tempore quo solent mulieres egredi ad hauriendam aquam, dixit :</verse><verse id="12">Domine Deus domini mei Abraham, occurre, obsecro, mihi hodie, et fac misericordiam cum domino meo Abraham.</verse><verse id="13">Ecce ego sto prope fontem aquæ, et filiæ habitatorum hujus civitatis egredientur ad hauriendam aquam.</verse><verse id="14">Igitur puella, cui ego dixero : Inclina hydriam tuam ut bibam : et illa responderit : Bibe, quin et camelis tuis dabo potum : ipsa est quam præparasti servo tuo Isaac : et per hoc intelligam quod feceris misericordiam cum domino meo.</verse><verse id="15">Necdum intra se verba compleverat, et ecce Rebecca egrediebatur, filia Bathuel, filii Melchæ uxoris Nachor fratris Abraham, habens hydriam in scapula sua :</verse><verse id="16">puella decora nimis, virgoque pulcherrima, et incognita viro : descenderat autem ad fontem, et impleverat hydriam, ac revertebatur.</verse><verse id="17">Occurritque ei servus, et ait : Pauxillum aquæ mihi ad bibendum præbe de hydria tua.</verse><verse id="18">Quæ respondit : Bibe, domine mi : celeriterque deposuit hydriam super ulnam suam, et dedit ei potum.</verse><verse id="19">Cumque ille bibisset, adjecit : Quin et camelis tuis hauriam aquam, donec cuncti bibant.</verse><verse id="20">Effundensque hydriam in canalibus, recurrit ad puteum ut hauriret aquam : et haustam omnibus camelis dedit.</verse><verse id="21">Ipse autem contemplabatur eam tacitus, scire volens utrum prosperum iter suum fecisset Dominus, an non.</verse><verse id="22">Postquam autem biberunt cameli, protulit vir inaures aureas, appendentes siclos duos, et armillas totidem pondo siclorum decem.</verse><verse id="23">Dixitque ad eam : Cujus es filia ? indica mihi, est in domo patris tui locus ad manendum ?</verse><verse id="24">Quæ respondit : Filia sum Bathuelis, filii Melchæ, quem peperit ipsi Nachor.</verse><verse id="25">Et addidit, dicens : Palearum quoque et fœni plurimum est apud nos, et locus spatiosus ad manendum.</verse><verse id="26">Inclinavit se homo, et adoravit Dominum,</verse><verse id="27">dicens : Benedictus Dominus Deus domini mei Abraham, qui non abstulit misericordiam et veritatem suam a domino meo, et recto itinere me perduxit in domum fratris domini mei.</verse><verse id="28">Cucurrit itaque puella, et nuntiavit in domum matris suæ omnia quæ audierat.</verse><verse id="29">Habebat autem Rebecca fratrem nomine Laban, qui festinus egressus est ad hominem, ubi erat fons.</verse><verse id="30">Cumque vidisset inaures et armillas in manibus sororis suæ, et audisset cuncta verba referentis : Hæc locutus est mihi homo : venit ad virum qui stabat juxta camelos, et prope fontem aquæ :</verse><verse id="31">dixitque ad eum : Ingredere, benedicte Domini : cur foris stas ? præparavi domum, et locum camelis.</verse><verse id="32">Et introduxit eum in hospitium : ac destravit camelos, deditque paleas et fœnum, et aquam ad lavandos pedes ejus, et virorum qui venerant cum eo.</verse><verse id="33">Et appositus est in conspectu ejus panis. Qui ait : Non comedam, donec loquar sermones meos. Respondit ei : Loquere.</verse><verse id="34">At ille : Servus, inquit, Abraham sum :</verse><verse id="35">et Dominus benedixit domino meo valde, magnificatusque est : et dedit ei oves et boves, argentum et aurum, servos et ancillas, camelos et asinos.</verse><verse id="36">Et peperit Sara uxor domini mei filium domino meo in senectute sua, deditque illi omnia quæ habuerat.</verse><verse id="37">Et adjuravit me dominus meus, dicens : Non accipies uxorem filio meo de filiabus Chananæorum, in quorum terra habito :</verse><verse id="38">sed ad domum patris mei perges, et de cognatione mea accipies uxorem filio meo.</verse><verse id="39">Ego vero respondi domino meo : Quid si noluerit venire mecum mulier ?</verse><verse id="40">Dominus, ait, in cujus conspectu ambulo, mittet angelum suum tecum, et diriget viam tuam : accipiesque uxorem filio meo de cognatione mea, et de domo patris mei.</verse><verse id="41">Innocens eris a maledictione mea, cum veneris ad propinquos meos, et non dederint tibi.</verse><verse id="42">Veni ergo hodie ad fontem aquæ, et dixi : Domine Deus domini mei Abraham, si direxisti viam meam, in qua nunc ambulo,</verse><verse id="43">ecce sto juxta fontem aquæ, et virgo, quæ egredietur ad hauriendam aquam, audierit a me : Da mihi pauxillum aquæ ad bibendum ex hydria tua :</verse><verse id="44">et dixerit mihi : Et tu bibe, et camelis tuis hauriam : ipsa est mulier, quam præparavit Dominus filio domini mei.</verse><verse id="45">Dumque hæc tacitus mecum volverem, apparuit Rebecca veniens cum hydria, quam portabat in scapula : descenditque ad fontem, et hausit aquam. Et aio ad eam : Da mihi paululum bibere.</verse><verse id="46">Quæ festinans deposuit hydriam de humero, et dixit mihi : Et tu bibe, et camelis tuis tribuam potum. Bibi, et adaquavit camelos.</verse><verse id="47">Interrogavique eam, et dixi : Cujus es filia ? Quæ respondit : Filia Bathuelis sum, filii Nachor, quem peperit ei Melcha. Suspendi itaque inaures ad ornandam faciem ejus, et armillas posui in manibus ejus.</verse><verse id="48">Pronusque adoravi Dominum, benedicens Domino Deo domini mei Abraham, qui perduxit me recto itinere, ut sumerem filiam fratris domini mei filio ejus.</verse><verse id="49">Quam ob rem si facitis misericordiam et veritatem cum domino meo, indicate mihi : sin autem aliud placet, et hoc dicite mihi, ut vadam ad dextram, sive ad sinistram.</verse><verse id="50">Responderuntque Laban et Bathuel : A Domino egressus est sermo : non possumus extra placitum ejus quidquam aliud loqui tecum.</verse><verse id="51">En Rebecca coram te est, tolle eam, et proficiscere, et sit uxor filii domini tui, sicut locutus est Dominus.</verse><verse id="52">Quod cum audisset puer Abraham, procidens adoravit in terram Dominum.</verse><verse id="53">Prolatisque vasis argenteis, et aureis, ac vestibus, dedit ea Rebeccæ pro munere : fratribus quoque ejus et matri dona obtulit.</verse><verse id="54">Inito convivio, vescentes pariter et bibentes manserunt ibi. Surgens autem mane, locutus est puer : Dimitte me, ut vadam ad dominum meum.</verse><verse id="55">Responderuntque fratres ejus et mater : Maneat puella saltem decem dies apud nos, et postea proficiscetur.</verse><verse id="56">Nolite, ait, me retinere, quia Dominus direxit viam meam : dimittite me ut pergam ad dominum meum.</verse><verse id="57">Et dixerunt : Vocemus puellam, et quæramus ipsius voluntatem.</verse><verse id="58">Cumque vocata venisset, sciscitati sunt : Vis ire cum homine isto ? Quæ ait : Vadam.</verse><verse id="59">Dimiserunt ergo eam, et nutricem illius, servumque Abraham, et comites ejus,</verse><verse id="60">imprecantes prospera sorori suæ, atque dicentes : Soror nostra es, crescas in mille millia, et possideat semen tuum portas inimicorum suorum.</verse><verse id="61">Igitur Rebecca et puellæ illius, ascensis camelis, secutæ sunt virum : qui festinus revertebatur ad dominum suum.</verse><verse id="62">Eo autem tempore deambulabat Isaac per viam quæ ducit ad puteum, cujus nomen est Viventis et videntis : habitabat enim in terra australi :</verse><verse id="63">et egressus fuerat ad meditandum in agro, inclinata jam die : cumque elevasset oculos, vidit camelos venientes procul.</verse><verse id="64">Rebecca quoque, conspecto Isaac, descendit de camelo,</verse><verse id="65">et ait ad puerum : Quis est ille homo qui venit per agrum in occursum nobis ? Dixitque ei : Ipse est dominus meus. At illa tollens cito pallium, operuit se.</verse><verse id="66">Servus autem cuncta, quæ gesserat, narravit Isaac.</verse><verse id="67">Qui introduxit eam in tabernaculum Saræ matris suæ, et accepit eam uxorem : et in tantum dilexit eam, ut dolorem, qui ex morte matris ejus acciderat, temperaret.</verse></chapter><chapter id="25"><verse id="1">Abraham vero aliam duxit uxorem nomine Ceturam :</verse><verse id="2">quæ peperit ei Zamran et Jecsan, et Madan, et Madian, et Jesboc, et Sue.</verse><verse id="3">Jecsan quoque genuit Saba et Dadan. Filii Dadan fuerunt Assurim, et Latusim, et Loomin.</verse><verse id="4">At vero ex Madian ortus est Epha, et Opher, et Henoch, et Abida, et Eldaa : omnes hi filii Ceturæ.</verse><verse id="5">Deditque Abraham cuncta quæ possederat, Isaac :</verse><verse id="6">filiis autem concubinarum largitus est munera, et separavit eos ab Isaac filio suo, dum adhuc ipse viveret, ad plagam orientalem.</verse><verse id="7">Fuerunt autem dies vitæ Abrahæ, centum septuaginta quinque anni.</verse><verse id="8">Et deficiens mortuus est in senectute bona, provectæque ætatis et plenus dierum : congregatusque est ad populum suum.</verse><verse id="9">Et sepelierunt eum Isaac et Ismaël filii sui in spelunca duplici, quæ sita est in agro Ephron filii Seor Hethæi, e regione Mambre,</verse><verse id="10">quem emerat a filiis Heth : ibi sepultus est ipse, et Sara uxor ejus.</verse><verse id="11">Et post obitum illius benedixit Deus Isaac filio ejus, qui habitabat juxta puteum nomine Viventis et videntis.</verse><verse id="12">Hæ sunt generationes Ismaël filii Abrahæ, quem peperit ei Agar Ægyptia, famula Saræ : et</verse><verse id="13">hæc nomina filiorum ejus in vocabulis et generationibus suis. Primogenitus Ismaëlis Nabaioth, deinde Cedar, et Adbeel, et Mabsam,</verse><verse id="14">Masma quoque, et Duma, et Massa,</verse><verse id="15">Hadar, et Thema, et Jethur, et Naphis, et Cedma.</verse><verse id="16">Isti sunt filii Ismaëlis : et hæc nomina per castella et oppida eorum, duodecim principes tribuum suarum.</verse><verse id="17">Et facti sunt anni vitæ Ismaëlis centum triginta septem, deficiensque mortuus est, et appositus ad populum suum.</verse><verse id="18">Habitavit autem ab Hevila usque Sur, quæ respicit Ægyptum introëuntibus Assyrios ; coram cunctis fratribus suis obiit.</verse><verse id="19">Hæ quoque sunt generationes Isaac filii Abraham : Abraham genuit Isaac :</verse><verse id="20">qui cum quadraginta esset annorum, duxit uxorem Rebeccam filiam Bathuelis Syri de Mesopotamia, sororem Laban.</verse><verse id="21">Deprecatusque est Isaac Dominum pro uxore sua, eo quod esset sterilis : qui exaudivit eum, et dedit conceptum Rebeccæ.</verse><verse id="22">Sed collidebantur in utero ejus parvuli ; quæ ait : Si sic mihi futurum erat, quid necesse fuit concipere ? perrexitque ut consuleret Dominum.</verse><verse id="23">Qui respondens ait :
Duæ gentes sunt in utero tuo,
et duo populi ex ventre tuo dividentur,
populusque populum superabit,
et major serviet minori.</verse><verse id="24">Jam tempus pariendi advenerat, et ecce gemini in utero ejus reperti sunt.</verse><verse id="25">Qui prior egressus est, rufus erat, et totus in morem pellis hispidus : vocatumque est nomen ejus Esau. Protinus alter egrediens, plantam fratris tenebat manu : et idcirco appellavit eum Jacob.</verse><verse id="26">Sexagenarius erat Isaac quando nati sunt ei parvuli.</verse><verse id="27">Quibus adultis, factus est Esau vir gnarus venandi, et homo agricola : Jacob autem vir simplex habitabat in tabernaculis.</verse><verse id="28">Isaac amabat Esau, eo quod de venationibus illius vesceretur : et Rebecca diligebat Jacob.</verse><verse id="29">Coxit autem Jacob pulmentum : ad quem cum venisset Esau de agro lassus,</verse><verse id="30">ait : Da mihi de coctione hac rufa, quia oppido lassus sum. Quam ob causam vocatum est nomen ejus Edom.</verse><verse id="31">Cui dixit Jacob : Vende mihi primogenita tua.</verse><verse id="32">Ille respondit : En morior, quid mihi proderunt primogenita ?</verse><verse id="33">Ait Jacob : Jura ergo mihi. Juravit ei Esau et vendidit primogenita.</verse><verse id="34">Et sic, accepto pane et lentis edulio, comedit et bibit, et abiit, parvipendens quod primogenita vendidisset.</verse></chapter><chapter id="26"><verse id="1">Orta autem fame super terram post eam sterilitatem, quæ acciderat in diebus Abraham, abiit Isaac ad Abimelech regem Palæstinorum in Gerara.</verse><verse id="2">Apparuitque ei Dominus, et ait : Ne descendas in Ægyptum, sed quiesce in terra quam dixero tibi,</verse><verse id="3">et peregrinare in ea : eroque tecum, et benedicam tibi : tibi enim et semini tuo dabo universas regiones has, complens juramentum quod spopondi Abraham patri tuo.</verse><verse id="4">Et multiplicabo semen tuum sicut stellas cæli : daboque posteris tuis universas regiones has : et benedicentur in semine tuo omnes gentes terræ,</verse><verse id="5">eo quod obedierit Abraham voci meæ, et custodierit præcepta et mandata mea, et cæremonias legesque servaverit.</verse><verse id="6">Mansit itaque Isaac in Geraris.</verse><verse id="7">Qui cum interrogaretur a viris loci illius super uxore sua, respondit : Soror mea est : timuerat enim confiteri quod sibi esset sociata conjugio, reputans ne forte interficerent eum propter illius pulchritudinem.</verse><verse id="8">Cumque pertransissent dies plurimi, et ibidem moraretur, prospiciens Abimelech rex Palæstinorum per fenestram, vidit eum jocantem cum Rebecca uxore sua.</verse><verse id="9">Et accersito eo, ait : Perspicuum est quod uxor tua sit : cur mentitus es eam sororem tuam esse ? Respondit : Timui ne morerer propter eam.</verse><verse id="10">Dixitque Abimelech : Quare imposuisti nobis ? potuit coire quispiam de populo cum uxore tua, et induxeras super nos grande peccatum. Præcepitque omni populo, dicens :</verse><verse id="11">Qui tetigerit hominis hujus uxorem, morte morietur.</verse><verse id="12">Sevit autem Isaac in terra illa, et invenit in ipso anno centuplum : benedixitque ei Dominus.</verse><verse id="13">Et locupletatus est homo, et ibat proficiens atque succrescens, donec magnus vehementer effectus est :</verse><verse id="14">habuit quoque possessiones ovium et armentorum, et familiæ plurimum. Ob hoc invidentes ei Palæstini,</verse><verse id="15">omnes puteos, quos foderant servi patris illius Abraham, illo tempore obstruxerunt, implentes humo :</verse><verse id="16">in tantum, ut ipse Abimelech diceret ad Isaac : Recede a nobis, quoniam potentior nobis factus es valde.</verse><verse id="17">Et ille discedens, ut veniret ad torrentem Geraræ, habitaretque ibi,</verse><verse id="18">rursum fodit alios puteos, quos foderant servi patris sui Abraham, et quos, illo mortuo, olim obstruxerant Philisthiim : appellavitque eos eisdem nominibus quibus ante pater vocaverat.</verse><verse id="19">Foderuntque in torrente, et repererunt aquam vivam.</verse><verse id="20">Sed et ibi jurgium fuit pastorum Geraræ adversus pastores Isaac, dicentium : Nostra est aqua, quam ob rem nomen putei ex eo, quod acciderat, vocavit Calumniam.</verse><verse id="21">Foderunt autem et alium : et pro illo quoque rixati sunt, appellavitque eum Inimicitias.</verse><verse id="22">Profectus inde fodit alium puteum, pro quo non contenderunt : itaque vocavit nomen ejus Latitudo, dicens : Nunc dilatavit nos Dominus, et fecit crescere super terram.</verse><verse id="23">Ascendit autem ex illo loco in Bersabee,</verse><verse id="24">ubi apparuit ei Dominus in ipsa nocte, dicens : Ego sum Deus Abraham patris tui : noli timere, quia ego tecum sum : benedicam tibi, et multiplicabo semen tuum propter servum meum Abraham.</verse><verse id="25">Itaque ædificavit ibi altare : et invocato nomine Domini, extendit tabernaculum, præcepitque servis suis ut foderent puteum.</verse><verse id="26">Ad quem locum cum venissent de Geraris Abimelech, et Ochozath amicus illius, et Phicol dux militum,</verse><verse id="27">locutus est eis Isaac : Quid venistis ad me, hominem quem odistis, et expulistis a vobis ?</verse><verse id="28">Qui responderunt : Vidimus tecum esse Dominum, et idcirco nos diximus : Sit juramentum inter nos, et ineamus fœdus,</verse><verse id="29">ut non facias nobis quidquam mali, sicut et nos nihil tuorum attigimus, nec fecimus quod te læderet : sed cum pace dimisimus auctum benedictione Domini.</verse><verse id="30">Fecit ergo eis convivium, et post cibum et potum</verse><verse id="31">surgentes mane, juraverunt sibi mutuo : dimisitque eos Isaac pacifice in locum suum.</verse><verse id="32">Ecce autem venerunt in ipso die servi Isaac annuntiantes ei de puteo, quem foderant, atque dicentes : Invenimus aquam.</verse><verse id="33">Unde appellavit eum Abundantiam : et nomen urbi impositum est Bersabee, usque in præsentem diem.</verse><verse id="34">Esau vero quadragenarius duxit uxores, Judith filiam Beeri Hethæi, et Basemath filiam Elon ejusdem loci :</verse><verse id="35">quæ ambæ offenderant animum Isaac et Rebeccæ.</verse></chapter><chapter id="27"><verse id="1">Senuit autem Isaac, et caligaverunt oculi ejus, et videre non poterat : vocavitque Esau filium suum majorem, et dixit ei : Fili mi ? Qui respondit : Adsum.</verse><verse id="2">Cui pater : Vides, inquit, quod senuerim, et ignorem diem mortis meæ.</verse><verse id="3">Sume arma tua, pharetram, et arcum, et egredere foras : cumque venatu aliquid apprehenderis,</verse><verse id="4">fac mihi inde pulmentum sicut velle me nosti, et affer ut comedam : et benedicat tibi anima mea antequam moriar.</verse><verse id="5">Quod cum audisset Rebecca, et ille abiisset in agrum ut jussionem patris impleret,</verse><verse id="6">dixit filio suo Jacob : Audivi patrem tuum loquentem cum Esau fratre tuo, et dicentem ei :</verse><verse id="7">Affer mihi de venatione tua, et fac cibos ut comedam, et benedicam tibi coram Domino antequam moriar.</verse><verse id="8">Nunc ergo, fili mi, acquiesce consiliis meis :</verse><verse id="9">et pergens ad gregem, affer mihi duos hædos optimos, ut faciam ex eis escas patri tuo, quibus libenter vescitur :</verse><verse id="10">quas cum intuleris, et comederit, benedicat tibi priusquam moriatur.</verse><verse id="11">Cui ille respondit : Nosti quod Esau frater meus homo pilosus sit, et ego lenis :</verse><verse id="12">si attrectaverit me pater meus, et senserit, timeo ne putet me sibi voluisse illudere, et inducam super me maledictionem pro benedictione.</verse><verse id="13">Ad quem mater : In me sit, ait, ista maledictio, fili mi : tantum audi vocem meam, et pergens, affer quæ dixi.</verse><verse id="14">Abiit, et attulit, deditque matri. Paravit illa cibos, sicut velle noverat patrem illius.</verse><verse id="15">Et vestibus Esau valde bonis, quas apud se habebat domi, induit eum :</verse><verse id="16">pelliculasque hædorum circumdedit manibus, et colli nuda protexit :</verse><verse id="17">deditque pulmentum, et panes, quos coxerat, tradidit.</verse><verse id="18">Quibus illatis, dixit : Pater mi ? At ille respondit : Audio. Quis es tu, fili mi ?</verse><verse id="19">Dixitque Jacob : Ego sum primogenitus tuus Esau : feci sicut præcepisti mihi : surge, sede, et comede de venatione mea, ut benedicat mihi anima tua.</verse><verse id="20">Rursumque Isaac ad filium suum : Quomodo, inquit, tam cito invenire potuisti, fili mi ? Qui respondit : Voluntas Dei fuit ut cito occurreret mihi quod volebam.</verse><verse id="21">Dixitque Isaac : Accede huc, ut tangam te, fili mi, et probem utrum tu sis filius meus Esau, an non.</verse><verse id="22">Accessit ille ad patrem, et palpato eo, dixit Isaac : Vox quidem, vox Jacob est : sed manus, manus sunt Esau.</verse><verse id="23">Et non cognovit eum, quia pilosæ manus similitudinem majoris expresserant. Benedicens ergo illi,</verse><verse id="24">ait : Tu es filius meus Esau ? Respondit : Ego sum.</verse><verse id="25">At ille : Affer mihi, inquit, cibos de venatione tua, fili mi, ut benedicat tibi anima mea. Quos cum oblatos comedisset, obtulit ei etiam vinum. Quo hausto,</verse><verse id="26">dixit ad eum : Accede ad me, et da mihi osculum, fili mi.</verse><verse id="27">Accessit, et osculatus est eum. Statimque ut sensit vestimentorum illius fragrantiam, benedicens illi, ait :
Ecce odor filii mei
sicut odor agri pleni,
cui benedixit Dominus.</verse><verse id="28">Det tibi Deus de rore cæli
et de pinguedine terræ
abundantiam frumenti et vini.</verse><verse id="29">Et serviant tibi populi,
et adorent te tribus :
esto dominus fratrum tuorum,
et incurventur ante te filii matris tuæ :
qui maledixerit tibi, sit ille maledictus,
et qui benedixerit tibi, benedictionibus repleatur.</verse><verse id="30">Vix Isaac sermonem impleverat, et egresso Jacob foras, venit Esau,</verse><verse id="31">coctosque de venatione cibos intulit patri, dicens : Surge, pater mi, et comede de venatione filii tui, ut benedicat mihi anima tua.</verse><verse id="32">Dixitque illi Isaac : Quis enim es tu ? Qui respondit : Ego sum filius tuus primogenitus Esau.</verse><verse id="33">Expavit Isaac stupore vehementi : et ultra quam credi potest admirans, ait : Quis igitur ille est qui dudum captam venationem attulit mihi, et comedi ex omnibus priusquam tu venires ; benedixique ei, et erit benedictus ?</verse><verse id="34">Auditis Esau sermonibus patris, irrugiit clamore magno : et consternatus, ait : Benedic etiam et mihi, pater mi.</verse><verse id="35">Qui ait : Venit germanus tuus fraudulenter, et accepit benedictionem tuam.</verse><verse id="36">At ille subjunxit : Juste vocatum est nomen ejus Jacob : supplantavit enim me en altera vice : primogenita mea ante tulit, et nunc secundo surripuit benedictionem meam. Rursumque ad patrem : Numquid non reservasti, ait, et mihi benedictionem ?</verse><verse id="37">Respondit Isaac : Dominum tuum illum constitui, et omnes fratres ejus servituti illius subjugavi ; frumento et vino stabilivi eum : et tibi post hæc, fili mi, ultra quid faciam ?</verse><verse id="38">Cui Esau : Num unam, inquit, tantum benedictionem habes, pater ? mihi quoque obsecro ut benedicas. Cumque ejulatu magno fleret,</verse><verse id="39">motus Isaac, dixit ad eum :
In pinguedine terræ,
et in rore cæli desuper,</verse><verse id="40">erit benedictio tua.
Vives in gladio, et fratri tuo servies :
tempusque veniet, cum excutias et solvas jugum ejus de cervicibus tuis.</verse><verse id="41">Oderat ergo semper Esau Jacob pro benedictione qua benedixerat ei pater : dixitque in corde suo : Venient dies luctus patris mei, et occidam Jacob fratrem meum.</verse><verse id="42">Nuntiata sunt hæc Rebeccæ : quæ mittens et vocans Jacob filium suum, dixit ad eum : Ecce Esau frater tuus minatur ut occidat te.</verse><verse id="43">Nunc ergo, fili mi, audi vocem meam, et consurgens fuge ad Laban fratrem meum in Haran :</verse><verse id="44">habitabisque cum eo dies paucos, donec requiescat furor fratris tui,</verse><verse id="45">et cesset indignatio ejus, obliviscaturque eorum quæ fecisti in eum : postea mittam, et adducam te inde huc : cur utroque orbabor filio in uno die ?</verse><verse id="46">Dixitque Rebecca ad Isaac : Tædet me vitæ meæ propter filias Heth : si acceperit Jacob uxorem de stirpe hujus terræ, nolo vivere.</verse></chapter><chapter id="28"><verse id="1">Vocavit itaque Isaac Jacob, et benedixit eum, præcepitque ei dicens : Noli accipere conjugem de genere Chanaan :</verse><verse id="2">sed vade, et proficiscere in Mesopotamiam Syriæ, ad domum Bathuel patris matris tuæ, et accipe tibi inde uxorem de filiabus Laban avunculi tui.</verse><verse id="3">Deus autem omnipotens benedicat tibi, et crescere te faciat, atque multiplicet, ut sis in turbas populorum.</verse><verse id="4">Et det tibi benedictiones Abrahæ, et semini tuo post te : ut possideas terram peregrinationis tuæ, quam pollicitus est avo tuo.</verse><verse id="5">Cumque dimisisset eum Isaac, profectus venit in Mesopotamiam Syriæ ad Laban filium Bathuel Syri, fratrem Rebeccæ matris suæ.</verse><verse id="6">Videns autem Esau quod benedixisset pater suus Jacob, et misisset eum in Mesopotamiam Syriæ, ut inde uxorem duceret ; et quod post benedictionem præcepisset ei, dicens : Non accipies uxorem de filiabus Chanaan :</verse><verse id="7">quodque obediens Jacob parentibus suis isset in Syriam :</verse><verse id="8">probans quoque quod non libenter aspiceret filias Chanaan pater suus :</verse><verse id="9">ivit ad Ismaëlem, et duxit uxorem absque iis, quas prius habebat, Maheleth filiam Ismaël filii Abraham, sororem Nabaioth.</verse><verse id="10">Igitur egressus Jacob de Bersabee, pergebat Haran.</verse><verse id="11">Cumque venisset ad quemdam locum, et vellet in eo requiescere post solis occubitum, tulit de lapidibus qui jacebant, et supponens capiti suo, dormivit in eodem loco.</verse><verse id="12">Viditque in somnis scalam stantem super terram, et cacumen illius tangens cælum : angelos quoque Dei ascendentes et descendentes per eam,</verse><verse id="13">et Dominum innixum scalæ dicentem sibi : Ego sum Dominus Deus Abraham patris tui, et Deus Isaac : terram, in qua dormis, tibi dabo et semini tuo.</verse><verse id="14">Eritque semen tuum quasi pulvis terræ : dilataberis ad occidentem, et orientem, et septentrionem, et meridiem : et benedicentur in te et in semine tuo cunctæ tribus terræ.</verse><verse id="15">Et ero custos tuus quocumque perrexeris, et reducam te in terram hanc : nec dimittam nisi complevero universa quæ dixi.</verse><verse id="16">Cumque evigilasset Jacob de somno, ait : Vere Dominus est in loco isto, et ego nesciebam.</verse><verse id="17">Pavensque, Quam terribilis est, inquit, locus iste ! non est hic aliud nisi domus Dei, et porta cæli.</verse><verse id="18">Surgens ergo Jacob mane, tulit lapidem quem supposuerat capiti suo, et erexit in titulum, fundens oleum desuper.</verse><verse id="19">Appellavitque nomen urbis Bethel, quæ prius Luza vocabatur.</verse><verse id="20">Vovit etiam votum, dicens : Si fuerit Deus mecum, et custodierit me in via, per quam ego ambulo, et dederit mihi panem ad vescendum, et vestimentum ad induendum,</verse><verse id="21">reversusque fuero prospere ad domum patris mei : erit mihi Dominus in Deum,</verse><verse id="22">et lapis iste, quem erexi in titulum, vocabitur Domus Dei : cunctorumque quæ dederis mihi, decimas offeram tibi.</verse></chapter><chapter id="29"><verse id="1">Profectus ergo Jacob venit in terram orientalem.</verse><verse id="2">Et vidit puteum in agro, tres quoque greges ovium accubantes juxta eum : nam ex illo adaquabantur pecora, et os ejus grandi lapide claudebatur.</verse><verse id="3">Morisque erat ut cunctis ovibus congregatis devolverent lapidem, et refectis gregibus rursum super os putei ponerent.</verse><verse id="4">Dixitque ad pastores : Fratres, unde estis ? Qui responderunt : De Haran.</verse><verse id="5">Quos interrogans, Numquid, ait, nostis Laban filium Nachor ? Dixerunt : Novimus.</verse><verse id="6">Sanusne est ? inquit. Valet, inquiunt : et ecce Rachel filia ejus venit cum grege suo.</verse><verse id="7">Dixitque Jacob : Adhuc multum diei superest, nec est tempus ut reducantur ad caulas greges : date ante potum ovibus, et sic eas ad pastum reducite.</verse><verse id="8">Qui responderunt : Non possumus, donec omnia pecora congregentur, et amoveamus lapidem de ore putei, ut adaquemus greges.</verse><verse id="9">Adhuc loquebantur, et ecce Rachel veniebat cum ovibus patris sui : nam gregem ipsa pascebat.</verse><verse id="10">Quam cum vidisset Jacob, et sciret consobrinam suam, ovesque Laban avunculi sui, amovit lapidem quo puteus claudebatur.</verse><verse id="11">Et adaquato grege, osculatus est eam : et elevata voce flevit,</verse><verse id="12">et indicavit ei quod frater esset patris sui, et filius Rebeccæ : at illa festinans nuntiavit patri suo.</verse><verse id="13">Qui cum audisset venisse Jacob filium sororis suæ, cucurrit obviam ei : complexusque eum, et in oscula ruens, duxit in domum suam. Auditis autem causis itineris,</verse><verse id="14">respondit : Os meum es, et caro mea. Et postquam impleti sunt dies mensis unius,</verse><verse id="15">dixit ei : Num quia frater meus es, gratis servies mihi ? dic quid mercedis accipias.</verse><verse id="16">Habebat vero duas filias : nomen majoris Lia, minor vero appellabatur Rachel.</verse><verse id="17">Sed Lia lippis erat oculis : Rachel decora facie, et venusto aspectu.</verse><verse id="18">Quam diligens Jacob, ait : Serviam tibi pro Rachel filia tua minore, septem annis.</verse><verse id="19">Respondit Laban : Melius est ut tibi eam dem quam alteri viro : mane apud me.</verse><verse id="20">Servivit ergo Jacob pro Rachel septem annis : et videbantur illi pauci dies præ amoris magnitudine.</verse><verse id="21">Dixitque ad Laban : Da mihi uxorem meam : quia jam tempus impletum est, ut ingrediar ad illam.</verse><verse id="22">Qui vocatis multis amicorum turbis ad convivium, fecit nuptias.</verse><verse id="23">Et vespere Liam filiam suam introduxit ad eum,</verse><verse id="24">dans ancillam filiæ, Zelpham nomine. Ad quam cum ex more Jacob fuisset ingressus, facto mane vidit Liam :</verse><verse id="25">et dixit ad socerum suum : Quid est quod facere voluisti ? nonne pro Rachel servivi tibi ? quare imposuisti mihi ?</verse><verse id="26">Respondit Laban : Non est in loco nostro consuetudinis, ut minores ante tradamus ad nuptias.</verse><verse id="27">Imple hebdomadam dierum hujus copulæ : et hanc quoque dabo tibi pro opere quo serviturus es mihi septem annis aliis.</verse><verse id="28">Acquievit placito : et hebdomada transacta, Rachel duxit uxorem :</verse><verse id="29">cui pater servam Balam tradiderat.</verse><verse id="30">Tandemque potitus optatis nuptiis, amorem sequentis priori prætulit, serviens apud eum septem annis aliis.</verse><verse id="31">Videns autem Dominus quod despiceret Liam, aperuit vulvam ejus, sorore sterili permanente.</verse><verse id="32">Quæ conceptum genuit filium, vocavitque nomen ejus Ruben, dicens : Vidit Dominus humilitatem meam : nunc amabit me vir meus.</verse><verse id="33">Rursumque concepit et peperit filium, et ait : Quoniam audivit me Dominus haberi contemptui, dedit etiam istum mihi ; vocavitque nomen ejus Simeon.</verse><verse id="34">Concepitque tertio, et genuit alium filium : dixitque : Nunc quoque copulabitur mihi maritus meus : eo quod pepererim ei tres filios : et idcirco appellavit nomen ejus Levi.</verse><verse id="35">Quarto concepit, et peperit filium, et ait : Modo confitebor Domino, et ob hoc vocavit eum Judam : cessavitque parere.</verse></chapter><chapter id="30"><verse id="1">Cernens autem Rachel quod infecunda esset, invidit sorori suæ, et ait marito suo : Da mihi liberos, alioquin moriar.</verse><verse id="2">Cui iratus respondit Jacob : Num pro Deo ego sum, qui privavit te fructu ventris tui ?</verse><verse id="3">At illa : Habeo, inquit, famulam Balam : ingredere ad illam, ut pariat super genua mea, et habeam ex illa filios.</verse><verse id="4">Deditque illi Balam in conjugium : quæ,</verse><verse id="5">ingresso ad se viro, concepit, et peperit filium.</verse><verse id="6">Dixitque Rachel : Judicavit mihi Dominus, et exaudivit vocem meam, dans mihi filium, et idcirco appellavit nomen ejus Dan.</verse><verse id="7">Rursumque Bala concipiens, peperit alterum,</verse><verse id="8">pro quo ait Rachel : Comparavit me Deus cum sorore mea, et invalui : vocavitque eum Nephthali.</verse><verse id="9">Sentiens Lia quod parere desiisset, Zelpham ancillam suam marito tradidit.</verse><verse id="10">Qua post conceptum edente filium,</verse><verse id="11">dixit : Feliciter, et idcirco vocavit nomen ejus Gad.</verse><verse id="12">Peperit quoque Zelpha alterum.</verse><verse id="13">Dixitque Lia : Hoc pro beatitudine mea : beatam quippe me dicent mulieres : propterea appellavit eum Aser.</verse><verse id="14">Egressus autem Ruben tempore messis triticeæ in agrum, reperit mandragoras, quas matri Liæ detulit. Dixitque Rachel : Da mihi partem de mandragoris filii tui.</verse><verse id="15">Illa respondit : Parumne tibi videtur quod præripueris maritum mihi, nisi etiam mandragoras filii mei tuleris ? Ait Rachel : Dormiat tecum hac nocte pro mandragoris filii tui.</verse><verse id="16">Redeuntique ad vesperam Jacob de agro, egressa est in occursum ejus Lia, et Ad me, inquit, intrabis : quia mercede conduxi te pro mandragoris filii mei. Dormivitque cum ea nocte illa.</verse><verse id="17">Et exaudivit Deus preces ejus, concepitque et peperit filium quintum,</verse><verse id="18">et ait : Dedit Deus mercedem mihi, quia dedi ancillam meam viro meo : appellavitque nomen ejus Issachar.</verse><verse id="19">Rursum Lia concipiens, peperit sextum filium,</verse><verse id="20">et ait : Dotavit me Deus dote bona : etiam hac vice mecum erit maritus meus, eo quod genuerim ei sex filios : et idcirco appellavit nomen ejus Zabulon.</verse><verse id="21">Post quem peperit filiam, nomine Dinam.</verse><verse id="22">Recordatus quoque Dominus Rachelis, exaudivit eam, et aperuit vulvam ejus.</verse><verse id="23">Quæ concepit, et peperit filium, dicens : Abstulit Deus opprobrium meum.</verse><verse id="24">Et vocavit nomen ejus Joseph, dicens : Addat mihi Dominus filium alterum.</verse><verse id="25">Nato autem Joseph, dixit Jacob socero suo : Dimitte me ut revertar in patriam, et ad terram meam.</verse><verse id="26">Da mihi uxores, et liberos meos, pro quibus servivi tibi, ut abeam : tu nosti servitutem qua servivi tibi.</verse><verse id="27">Ait illi Laban : Inveniam gratiam in conspectu tuo, experimento didici, quia benedixerit mihi Deus propter te :</verse><verse id="28">constitue mercedem tuam quam dem tibi.</verse><verse id="29">At ille respondit : Tu nosti quomodo servierim tibi, et quanta in manibus meis fuerit possessio tua.</verse><verse id="30">Modicum habuisti antequam venirem ad te, et nunc dives effectus es : benedixitque tibi Dominus ad introitum meum. Justum est igitur ut aliquando provideam etiam domui meæ.</verse><verse id="31">Dixitque Laban : Quid tibi dabo ? At ille ait : Nihil volo : sed si feceris quod postulo, iterum pascam, et custodiam pecora tua.</verse><verse id="32">Gyra omnes greges tuos, et separa cunctas oves varias, et sparso vellere ; quodcumque furvum, et maculosum, variumque fuerit, tam in ovibus quam in capris, erit merces mea.</verse><verse id="33">Respondebitque mihi cras justitia mea, quando placiti tempus advenerit coram te : et omnia quæ non fuerint varia, et maculosa, et furva, tam in ovibus quam in capris, furti me arguent.</verse><verse id="34">Dixitque Laban : Gratum habeo quod petis.</verse><verse id="35">Et separavit in die illa capras, et oves, et hircos, et arietes varios, atque maculosos : cunctum autem gregem unicolorem, id est albi et nigri velleris, tradidit in manu filiorum suorum.</verse><verse id="36">Et posuit spatium itineris trium dierum inter se et generum, qui pascebat reliquos greges ejus.</verse><verse id="37">Tollens ergo Jacob virgas populeas virides, et amygdalinas, et ex platanis, ex parte decorticavit eas : detractisque corticibus, in his, quæ spoliata fuerant, candor apparuit : illa vero quæ integra fuerant, viridia permanserunt : atque in hunc modum color effectus est varius.</verse><verse id="38">Posuitque eas in canalibus, ubi effundebatur aqua : ut cum venissent greges ad bibendum, ante oculos haberent virgas, et in aspectu earum conciperent.</verse><verse id="39">Factumque est ut in ipso calore coitus, oves intuerentur virgas, et parerent maculosa, et varia, et diverso colore respersa.</verse><verse id="40">Divisitque gregem Jacob, et posuit virgas in canalibus ante oculos arietum : erant autem alba et nigra quæque, Laban ; cetera vero, Jacob, separatis inter se gregibus.</verse><verse id="41">Igitur quando primo tempore ascendebantur oves, ponebat Jacob virgas in canalibus aquarum ante oculos arietum et ovium, ut in earum contemplatione conciperent :</verse><verse id="42">quando vero serotina admissura erat, et conceptus extremus, non ponebat eas. Factaque sunt ea quæ erant serotina, Laban : et quæ primi temporis, Jacob.</verse><verse id="43">Ditatusque est homo ultra modum, et habuit greges multos, ancillas et servos, camelos et asinos.</verse></chapter><chapter id="31"><verse id="1">Postquam autem audivit verba filiorum Laban dicentium : Tulit Jacob omnia quæ fuerunt patris nostri, et de illius facultate ditatus, factus est inclytus :</verse><verse id="2">animadvertit quoque faciem Laban, quod non esset erga se sicut heri et nudiustertius,</verse><verse id="3">maxime dicente sibi Domino : Revertere in terram patrum tuorum, et ad generationem tuam, eroque tecum.</verse><verse id="4">Misit, et vocavit Rachel et Liam in agrum, ubi pascebat greges,</verse><verse id="5">dixitque eis : Video faciem patris vestri quod non sit erga me sicut heri et nudiustertius : Deus autem patris mei fuit mecum.</verse><verse id="6">Et ipsæ nostis quod totis viribus meis servierim patri vestro.</verse><verse id="7">Sed et pater vester circumvenit me et mutavit mercedem meam decem vicibus : et tamen non dimisit eum Deus ut noceret mihi.</verse><verse id="8">Si quando dixit : Variæ erunt mercedes tuæ : pariebant omnes oves varios fœtus ; quando vero e contrario, ait : Alba quæque accipies pro mercede : omnes greges alba pepererunt.</verse><verse id="9">Tulitque Deus substantiam patris vestri, et dedit mihi.</verse><verse id="10">Postquam enim conceptus ovium tempus advenerat, levavi oculos meos, et vidi in somnis ascendentes mares super feminas, varios et maculosos, et diversorum colorum.</verse><verse id="11">Dixitque angelus Dei ad me in somnis : Jacob ? Et ego respondi : Adsum.</verse><verse id="12">Qui ait : Leva oculos tuos, et vide universos masculos ascendentes super feminas, varios, maculosos, atque respersos. Vidi enim omnia quæ fecit tibi Laban.</verse><verse id="13">Ego sum Deus Bethel, ubi unxisti lapidem, et votum vovisti mihi. Nunc ergo surge, et egredere de terra hac, revertens in terram nativitatis tuæ.</verse><verse id="14">Responderuntque Rachel et Lia : Numquid habemus residui quidquam in facultatibus et hæreditate domus patris nostri ?</verse><verse id="15">nonne quasi alienas reputavit nos, et vendidit, comeditque pretium nostrum ?</verse><verse id="16">Sed Deus tulit opes patris nostri, et eas tradidit nobis, ac filiis nostris : unde omnia quæ præcepit tibi Deus, fac.</verse><verse id="17">Surrexit itaque Jacob, et impositis liberis ac conjugibus suis super camelos, abiit.</verse><verse id="18">Tulitque omnem substantiam suam, et greges, et quidquid in Mesopotamia acquisierat, pergens ad Isaac patrem suum in terram Chanaan.</verse><verse id="19">Eo tempore ierat Laban ad tondendas oves, et Rachel furata est idola patris sui.</verse><verse id="20">Noluitque Jacob confiteri socero suo quod fugeret.</verse><verse id="21">Cumque abiisset tam ipse quam omnia quæ juris sui erant, et amne transmisso pergeret contra montem Galaad,</verse><verse id="22">nuntiatum est Laban die tertio quod fugeret Jacob.</verse><verse id="23">Qui, assumptis fratribus suis, persecutus est eum diebus septem : et comprehendit eum in monte Galaad.</verse><verse id="24">Viditque in somnis dicentem sibi Deum : Cave ne quidquam aspere loquaris contra Jacob.</verse><verse id="25">Jamque Jacob extenderat in monte tabernaculum : cumque ille consecutus fuisset eum cum fratribus suis, in eodem monte Galaad fixit tentorium.</verse><verse id="26">Et dixit ad Jacob : Quare ita egisti, ut clam me abigeres filias meas quasi captivas gladio ?</verse><verse id="27">cur ignorante me fugere voluisti, nec indicare mihi, ut prosequerer te cum gaudio, et canticis, et tympanis, et citharis ?</verse><verse id="28">Non es passus ut oscularer filios meos et filias : stulte operatus es : et nunc quidem</verse><verse id="29">valet manus mea reddere tibi malum : sed Deus patris vestri heri dixit mihi : Cave ne loquaris contra Jacob quidquam durius.</verse><verse id="30">Esto, ad tuos ire cupiebas, et desiderio erat tibi domus patris tui : cur furatus es deos meos ?</verse><verse id="31">Respondit Jacob : Quod inscio te profectus sum, timui ne violenter auferres filias tuas.</verse><verse id="32">Quod autem furti me arguis : apud quemcumque inveneris deos tuos, necetur coram fratribus nostris : scrutare, quidquid tuorum apud me inveneris, et aufer. Hæc dicens, ignorabat quod Rachel furata esset idola.</verse><verse id="33">Ingressus itaque Laban tabernaculum Jacob, et Liæ, et utriusque famulæ, non invenit. Cumque intrasset tentorium Rachelis,</verse><verse id="34">illa festinans abscondit idola subter stramenta cameli, et sedit desuper : scrutantique omne tentorium, et nihil invenienti,</verse><verse id="35">ait : Ne irascatur dominus meus quod coram te assurgere nequeo : quia juxta consuetudinem feminarum nunc accidit mihi : sic delusa sollicitudo quærentis est.</verse><verse id="36">Tumensque Jacob, cum jurgio ait : Quam ob culpam meam, et ob quod peccatum meum sic exarsisti post me,</verse><verse id="37">et scrutatus es omnem supellectilem meam ? quid invenisti de cuncta substantia domus tuæ ? pone hic coram fratribus meis, et fratribus tuis, et judicent inter me et te.</verse><verse id="38">Idcirco viginti annis fui tecum ? oves tuæ et capræ steriles non fuerunt, arietes gregis tui non comedi :</verse><verse id="39">nec captum a bestia ostendi tibi, ego damnum omne reddebam : quidquid furto peribat, a me exigebas :</verse><verse id="40">die noctuque æstu urebar, et gelu, fugiebatque somnus ab oculis meis.</verse><verse id="41">Sicque per viginti annos in domo tua servivi tibi, quatuordecim pro filiabus, et sex pro gregibus tuis : immutasti quoque mercedem meam decem vicibus.</verse><verse id="42">Nisi Deus patris mei Abraham, et timor Isaac affuisset mihi, forsitan modo nudum me dimisisses : afflictionem meam et laborem manuum mearum respexit Deus, et arguit te heri.</verse><verse id="43">Respondit ei Laban : Filiæ meæ et filii, et greges tui, et omnia quæ cernis, mea sunt : quid possum facere filiis et nepotibus meis ?</verse><verse id="44">Veni ergo, et ineamus fœdus, ut sit in testimonium inter me et te.</verse><verse id="45">Tulit itaque Jacob lapidem, et erexit illum in titulum :</verse><verse id="46">dixitque fratribus suis : Afferte lapides. Qui congregantes fecerunt tumulum, comederuntque super eum :</verse><verse id="47">quem vocavit Laban Tumulum testis : et Jacob, Acervum testimonii, uterque juxta proprietatem linguæ suæ.</verse><verse id="48">Dixitque Laban : Tumulus iste erit testis inter me et te hodie, et idcirco appellatum est nomen ejus Galaad, id est, Tumulus testis.</verse><verse id="49">Intueatur et judicet Dominus inter nos quando recesserimus a nobis,</verse><verse id="50">si afflixeris filias meas, et si introduxeris alias uxores super eas : nullus sermonis nostri testis est absque Deo, qui præsens respicit.</verse><verse id="51">Dixitque rursus ad Jacob : En tumulus hic, et lapis quem erexi inter me et te,</verse><verse id="52">testis erit : tumulus, inquam, iste et lapis sint in testimonium, si aut ego transiero illum pergens ad te, aut tu præterieris, malum mihi cogitans.</verse><verse id="53">Deus Abraham, et Deus Nachor, judicet inter nos, Deus patris eorum. Juravit ergo Jacob per timorem patris sui Isaac :</verse><verse id="54">immolatisque victimis in monte, vocavit fratres suos ut ederent panem. Qui cum comedissent, manserunt ibi :</verse><verse id="55">Laban vero de nocte consurgens, osculatus est filios, et filias suas, et benedixit illis : reversusque est in locum suum.</verse></chapter><chapter id="32"><verse id="1">Jacob quoque abiit itinere quo cœperat : fueruntque ei obviam angeli Dei.</verse><verse id="2">Quos cum vidisset, ait : Castra Dei sunt hæc : et appellavit nomen loci illius Mahanaim, id est, Castra.</verse><verse id="3">Misit autem et nuntios ante se ad Esau fratrem suum in terram Seir, in regionem Edom :</verse><verse id="4">præcepitque eis, dicens : Sic loquimini domino meo Esau : Hæc dicit frater tuus Jacob : Apud Laban peregrinatus sum, et fui usque in præsentem diem.</verse><verse id="5">Habeo boves, et asinos, et oves, et servos, et ancillas : mittoque nunc legationem ad dominum meum, ut inveniam gratiam in conspectu tuo.</verse><verse id="6">Reversique sunt nuntii ad Jacob, dicentes : Venimus ad Esau fratrem tuum, et ecce properat tibi in occursum cum quadringentis viris.</verse><verse id="7">Timuit Jacob valde : et perterritus divisit populum qui secum erat, greges quoque et oves, et boves, et camelos, in duas turmas,</verse><verse id="8">dicens : Si venerit Esau ad unam turmam, et percusserit eam, alia turma, quæ relicta est, salvabitur.</verse><verse id="9">Dixitque Jacob : Deus patris mei Abraham, et Deus patris mei Isaac : Domine qui dixisti mihi : Revertere in terram tuam, et in locum nativitatis tuæ, et benefaciam tibi :</verse><verse id="10">minor sum cunctis miserationibus tuis, et veritate tua quam explevisti servo tuo. In baculo meo transivi Jordanem istum : et nunc cum duabus turmis regredior.</verse><verse id="11">Erue me de manu fratris mei Esau, quia valde eum timeo : ne forte veniens percutiat matrem cum filiis.</verse><verse id="12">Tu locutus es quod benefaceres mihi, et dilatares semen meum sicut arenam maris, quæ præ multitudine numerari non potest.</verse><verse id="13">Cumque dormisset ibi nocte illa, separavit de his quæ habebat, munera Esau fratri suo,</verse><verse id="14">capras ducentas, hircos viginti, oves ducentas, et arietes viginti,</verse><verse id="15">camelos fœtas cum pullis suis triginta, vaccas quadraginta, et tauros viginti, asinas viginti et pullos earum decem.</verse><verse id="16">Et misit per manus servorum suorum singulos seorsum greges, dixitque pueris suis : Antecedite me, et sit spatium inter gregem et gregem.</verse><verse id="17">Et præcepit priori, dicens : Si obvium habueris fratrem meum Esau, et interrogaverit te : Cujus es ? aut, Quo vadis ? aut, Cujus sunt ista quæ sequeris ?</verse><verse id="18">respondebis : Servi tui Jacob, munera misit domino meo Esau, ipse quoque post nos venit.</verse><verse id="19">Similiter dedit mandata secundo, et tertio, et cunctis qui sequebantur greges, dicens : Iisdem verbis loquimini ad Esau cum inveneritis eum.</verse><verse id="20">Et addetis : Ipse quoque servus tuus Jacob iter nostrum insequitur. Dixit enim : Placabo illum muneribus quæ præcedunt, et postea videbo illum : forsitan propitiabitur mihi.</verse><verse id="21">Præcesserunt itaque munera ante eum, ipse vero mansit nocte illa in castris.</verse><verse id="22">Cumque mature surrexisset, tulit duas uxores suas, et totidem famulas cum undecim filiis, et transivit vadum Jaboc.</verse><verse id="23">Traductisque omnibus quæ ad se pertinebant,</verse><verse id="24">mansit solus : et ecce vir luctabatur cum eo usque mane.</verse><verse id="25">Qui cum videret quod eum superare non posset, tetigit nervum femoris ejus, et statim emarcuit.</verse><verse id="26">Dixitque ad eum : Dimitte me : jam enim ascendit aurora. Respondit : Non dimittam te, nisi benedixeris mihi.</verse><verse id="27">Ait ergo : Quod nomen est tibi ? Respondit : Jacob.</verse><verse id="28">At ille : Nequaquam, inquit, Jacob appellabitur nomen tuum, sed Israël : quoniam si contra Deum fortis fuisti, quanto magis contra homines prævalebis ?</verse><verse id="29">Interrogavit eum Jacob : Dic mihi, quo appellaris nomine ? Respondit : Cur quæris nomen meum ? Et benedixit ei in eodem loco.</verse><verse id="30">Vocavitque Jacob nomen loci illius Phanuel, dicens : Vidi Deum facie ad faciem, et salva facta est anima mea.</verse><verse id="31">Ortusque est ei statim sol, postquam transgressus est Phanuel : ipse vero claudicabat pede.</verse><verse id="32">Quam ob causam non comedunt nervum filii Israël, qui emarcuit in femore Jacob, usque in præsentem diem : eo quod tetigerit nervum femoris ejus, et obstupuerit.</verse></chapter><chapter id="33"><verse id="1">Elevans autem Jacob oculos suos, vidit venientem Esau, et cum eo quadringentos viros : divisitque filios Liæ et Rachel, ambarumque famularum :</verse><verse id="2">et posuit utramque ancillam, et liberos earum, in principio : Liam vero, et filios ejus, in secundo loco : Rachel autem et Joseph novissimos.</verse><verse id="3">Et ipse progrediens adoravit pronus in terram septies, donec appropinquaret frater ejus.</verse><verse id="4">Currens itaque Esau obviam fratri suo, amplexatus est eum : stringensque collum ejus, et osculans flevit.</verse><verse id="5">Levatisque oculis, vidit mulieres et parvulos earum, et ait : Quid sibi volunt isti ? et si ad te pertinent ? Respondit : Parvuli sunt quos donavit mihi Deus servo tuo.</verse><verse id="6">Et appropinquantes ancillæ et filii earum, incurvati sunt.</verse><verse id="7">Accessit quoque Lia cum pueris suis : et cum similiter adorassent, extremi Joseph et Rachel adoraverunt.</verse><verse id="8">Dixitque Esau : Quænam sunt istæ turmæ quas obviam habui ? Respondit : Ut invenirem gratiam coram domino meo.</verse><verse id="9">At ille ait : Habeo plurima, frater mi, sint tua tibi.</verse><verse id="10">Dixitque Jacob : Noli ita, obsecro : sed si inveni gratiam in oculis tuis, accipe munusculum de manibus meis. Sic enim vidi faciem tuam, quasi viderim vultum Dei : esto mihi propitius,</verse><verse id="11">et suscipe benedictionem quam attuli tibi, et quam donavit mihi Deus tribuens omnia. Vix fratre compellente, suscipiens,</verse><verse id="12">ait : Gradiamur simul, eroque socius itineris tui.</verse><verse id="13">Dixitque Jacob : Nosti, domine mi, quod parvulos habeam teneros, et oves, et boves fœtas mecum : quas si plus in ambulando fecero laborare, morientur una die cuncti greges.</verse><verse id="14">Præcedat dominus meus ante servum suum : et ego sequar paulatim vestigia ejus, sicut videro parvulos meos posse, donec veniam ad dominum meum in Seir.</verse><verse id="15">Respondit Esau : Oro te, ut de populo qui mecum est, saltem socii remaneant viæ tuæ. Non est, inquit, necesse : hoc uno tantum indigeo, ut inveniam gratiam in conspectu tuo, domine mi.</verse><verse id="16">Reversus est itaque illo die Esau itinere quo venerat in Seir.</verse><verse id="17">Et Jacob venit in Socoth : ubi ædificata domo et fixis tentoriis appellavit nomen loci illius Socoth, id est, Tabernacula.</verse><verse id="18">Transivitque in Salem urbem Sichimorum, quæ est in terra Chanaan, postquam reversus est de Mesopotamia Syriæ : et habitavit juxta oppidum.</verse><verse id="19">Emitque partem agri, in qua fixerat tabernacula, a filiis Hemor patris Sichem centum agnis.</verse><verse id="20">Et erecto ibi altari, invocavit super illud fortissimum Deum Israël.</verse></chapter><chapter id="34"><verse id="1">Egressa est autem Dina filia Liæ ut videret mulieres regionis illius.</verse><verse id="2">Quam cum vidisset Sichem filius Hemor Hevæi, princeps terræ illius, adamavit eam : et rapuit, et dormivit cum illa, vi opprimens virginem.</verse><verse id="3">Et conglutinata est anima ejus cum ea, tristemque delinivit blanditiis.</verse><verse id="4">Et pergens ad Hemor patrem suum : Accipe, inquit, mihi puellam hanc conjugem.</verse><verse id="5">Quod cum audisset Jacob absentibus filiis, et in pastu pecorum occupatis, siluit donec redirent.</verse><verse id="6">Egresso autem Hemor patre Sichem ut loqueretur ad Jacob,</verse><verse id="7">ecce filii ejus veniebant de agro : auditoque quod acciderat, irati sunt valde, eo quod fœdam rem operatus esset in Israël et, violata filia Jacob, rem illicitam perpetrasset.</verse><verse id="8">Locutus est itaque Hemor ad eos : Sichem filii mei adhæsit anima filiæ vestræ : date eam illi uxorem :</verse><verse id="9">et jungamus vicissim connubia : filias vestras tradite nobis, et filias nostras accipite,</verse><verse id="10">et habitate nobiscum : terra in potestate vestra est : exercete, negotiamini, et possidete eam.</verse><verse id="11">Sed et Sichem ad patrem et ad fratres ejus ait : Inveniam gratiam coram vobis : et quæcumque statueritis, dabo :</verse><verse id="12">augete dotem, et munera postulate, et libenter tribuam quod petieritis : tantum date mihi puellam hanc uxorem.</verse><verse id="13">Responderunt filii Jacob Sichem et patri ejus in dolo, sævientes ob stuprum sororis :</verse><verse id="14">Non possumus facere quod petitis, nec dare sororem nostram homini incircumciso : quod illicitum et nefarium est apud nos.</verse><verse id="15">Sed in hoc valebimus fœderari, si volueritis esse similes nostri, et circumcidatur in vobis omne masculini sexus ;</verse><verse id="16">tunc dabimus et accipiemus mutuo filias vestras ac nostras : et habitabimus vobiscum, erimusque unus populus.</verse><verse id="17">Si autem circumcidi nolueritis, tollemus filiam nostram, et recedemus.</verse><verse id="18">Placuit oblatio eorum Hemor, et Sichem filio ejus,</verse><verse id="19">nec distulit adolescens quin statim quod petebatur expleret : amabat enim puellam valde, et ipse erat inclytus in omni domo patris sui.</verse><verse id="20">Ingressique portam urbis, locuti sunt ad populum :</verse><verse id="21">Viri isti pacifici sunt, et volunt habitare nobiscum : negotientur in terra, et exerceant eam, quæ spatiosa et lata cultoribus indiget : filias eorum accipiemus uxores, et nostras illis dabimus.</verse><verse id="22">Unum est quo differtur tantum bonum : si circumcidamus masculos nostros, ritum gentis imitantes.</verse><verse id="23">Et substantia eorum, et pecora, et cuncta quæ possident, nostra erunt : tantum in hoc acquiescamus, et habitantes simul, unum efficiemus populum.</verse><verse id="24">Assensique sunt omnes, circumcisis cunctis maribus.</verse><verse id="25">Et ecce, die tertio, quando gravissimus vulnerum dolor est : arreptis duo filii Jacob, Simeon et Levi fratres Dinæ, gladiis, ingressi sunt urbem confidenter : interfectisque omnibus masculis,</verse><verse id="26">Hemor et Sichem pariter necaverunt, tollentes Dinam de domo Sichem sororem suam.</verse><verse id="27">Quibus egressis, irruerunt super occisos ceteri filii Jacob : et depopulati sunt urbem in ultionem stupri.</verse><verse id="28">Oves eorum, et armenta, et asinos, cunctaque vastantes quæ in domibus et in agris erant,</verse><verse id="29">parvulos quoque eorum et uxores duxerunt captivas.</verse><verse id="30">Quibus patratis audacter, Jacob dixit ad Simeon et Levi : Turbastis me, et odiosum fecistis me Chananæis, et Pherezæis habitatoribus terræ hujus : nos pauci sumus ; illi congregati percutient me, et delebor ego, et domus mea.</verse><verse id="31">Responderunt : Numquid ut scorto abuti debuere sorore nostra ?</verse></chapter><chapter id="35"><verse id="1">Interea locutus est Deus ad Jacob : Surge, et ascende Bethel, et habita ibi, facque altare Deo qui apparuit tibi quando fugiebas Esau fratrem tuum.</verse><verse id="2">Jacob vero convocata omni domo sua, ait : Abjicite deos alienos qui in medio vestri sunt, et mundamini, ac mutate vestimenta vestra.</verse><verse id="3">Surgite, et ascendamus in Bethel, ut faciamus ibi altare Deo : qui exaudivit me in die tribulationis meæ, et socius fuit itineris mei.</verse><verse id="4">Dederunt ergo ei omnes deos alienos quos habebant, et inaures quæ erant in auribus eorum : at ille infodit ea subter terebinthum, quæ est post urbem Sichem.</verse><verse id="5">Cumque profecti essent, terror Dei invasit omnes per circuitum civitates, et non sunt ausi persequi recedentes.</verse><verse id="6">Venit igitur Jacob Luzam, quæ est in terra Chanaan, cognomento Bethel : ipse et omnis populus cum eo.</verse><verse id="7">Ædificavitque ibi altare, et appellavit nomen loci illius, Domus Dei : ibi enim apparuit ei Deus cum fugeret fratrem suum.</verse><verse id="8">Eodem tempore mortua est Debora nutrix Rebeccæ, et sepulta est ad radices Bethel subter quercum : vocatumque est nomen loci illius, Quercus fletus.</verse><verse id="9">Apparuit autem iterum Deus Jacob postquam reversus est de Mesopotamia Syriæ, benedixitque ei</verse><verse id="10">dicens : Non vocaberis ultra Jacob, sed Israël erit nomen tuum. Et appellavit eum Israël,</verse><verse id="11">dixitque ei : Ego Deus omnipotens : cresce, et multiplicare : gentes et populi nationum ex te erunt, reges de lumbis tuis egredientur,</verse><verse id="12">terramque quam dedi Abraham et Isaac, dabo tibi et semini tuo post te.</verse><verse id="13">Et recessit ab eo.</verse><verse id="14">Ille vero erexit titulum lapideum in loco quo locutus fuerat ei Deus : libans super eum libamina, et effundens oleum :</verse><verse id="15">vocansque nomen loci illius Bethel.</verse><verse id="16">Egressus autem inde, venit verno tempore ad terram quæ ducit Ephratam : in qua cum parturiret Rachel,</verse><verse id="17">ob difficultatem partus periclitari cœpit. Dixitque ei obstetrix : Noli timere, quia et hunc habebis filium.</verse><verse id="18">Egrediente autem anima præ dolore, et imminente jam morte, vocavit nomen filii sui Benomi, id est, Filius doloris mei : pater vero appellavit eum Benjamin, id est, Filius dextræ.</verse><verse id="19">Mortua est ergo Rachel, et sepulta est in via quæ ducit Ephratam, hæc est Bethlehem.</verse><verse id="20">Erexitque Jacob titulum super sepulchrum ejus : hic est titulus monumenti Rachel, usque in præsentem diem.</verse><verse id="21">Egressus inde, fixit tabernaculum trans Turrem gregis.</verse><verse id="22">Cumque habitaret in illa regione, abiit Ruben, et dormivit cum Bala concubina patris sui : quod illum minime latuit. Erant autem filii Jacob duodecim.</verse><verse id="23">Filii Liæ : primogenitus Ruben, et Simeon, et Levi, et Judas, et Issachar, et Zabulon.</verse><verse id="24">Filii Rachel : Joseph et Benjamin.</verse><verse id="25">Filii Balæ ancillæ Rachelis : Dan et Nephthali.</verse><verse id="26">Filii Zelphæ ancillæ Liæ : Gad et Aser : hi sunt filii Jacob, qui nati sunt ei in Mesopotamia Syriæ.</verse><verse id="27">Venit etiam ad Isaac patrem suum in Mambre, civitatem Arbee, hæc est Hebron, in qua peregrinatus est Abraham et Isaac.</verse><verse id="28">Et completi sunt dies Isaac centum octoginta annorum.</verse><verse id="29">Consumptusque ætate mortuus est : et appositus est populo suo senex et plenus dierum : et sepelierunt eum Esau et Jacob filii sui.</verse></chapter><chapter id="36"><verse id="1">Hæ sunt autem generationes Esau, ipse est Edom.</verse><verse id="2">Esau accepit uxores de filiabus Chanaan : Ada filiam Elon Hethæi, et Oolibama filiam Anæ filiæ Sebeon Hevæi :</verse><verse id="3">Basemath quoque filiam Ismaël sororem Nabaioth.</verse><verse id="4">Peperit autem Ada Eliphaz : Basemath genuit Rahuel :</verse><verse id="5">Oolibama genuit Jehus et Ihelon et Core. Hi filii Esau qui nati sunt ei in terra Chanaan.</verse><verse id="6">Tulit autem Esau uxores suas et filios et filias, et omnem animam domus suæ, et substantiam, et pecora, et cuncta quæ habere poterat in terra Chanaan : et abiit in alteram regionem, recessitque a fratre suo Jacob.</verse><verse id="7">Divites enim erant valde, et simul habitare non poterant : nec sustinebat eos terra peregrinationis eorum præ multitudine gregum.</verse><verse id="8">Habitavitque Esau in monte Seir, ipse est Edom.</verse><verse id="9">Hæ autem sunt generationes Esau patris Edom in monte Seir,</verse><verse id="10">et hæc nomina filiorum ejus : Eliphaz filius Ada uxoris Esau : Rahuel quoque filius Basemath uxoris ejus.</verse><verse id="11">Fueruntque Eliphaz filii : Theman, Omar, Sepho, et Gatham, et Cenez.</verse><verse id="12">Erat autem Thamna concubina Eliphaz filii Esau : quæ peperit ei Amalech. Hi sunt filii Ada uxoris Esau.</verse><verse id="13">Filii autem Rahuel : Nahath et Zara, Samma et Meza : hi filii Basemath uxoris Esau.</verse><verse id="14">Isti quoque erant filii Oolibama filiæ Anæ filiæ Sebeon, uxoris Esau, quos genuit ei, Jehus et Ihelon et Core.</verse><verse id="15">Hi duces filiorum Esau : filii Eliphaz primogeniti Esau : dux Theman, dux Omra, dux Sepho, dux Cenez,</verse><verse id="16">dux Core, dux Gathan, dux Amalech. Hi filii Eliphaz in terra Edom, et hi filii Ada.</verse><verse id="17">Hi quoque filii Rahuel filii Esau : dux Nahath, dux Zara, dux Samma, dux Meza : hi autem duces Rahuel in terra Edom : isti filii Basemath uxoris Esau.</verse><verse id="18">Hi autem filii Oolibama uxoris Esau : dux Jehus, dux Ihelon, dux Core : hi duces Oolibama filiæ Anæ uxoris Esau.</verse><verse id="19">Isti sunt filii Esau, et hi duces eorum : ipse est Edom.</verse><verse id="20">Isti sunt filii Seir Horræi, habitatores terræ : Lotan, et Sobal, et Sebeon, et Ana,</verse><verse id="21">et Dison, et Eser, et Disan : hi duces Horræi, filii Seir in terra Edom.</verse><verse id="22">Facti sunt autem filii Lotan : Hori et Heman. Erat autem soror Lotan, Thamna.</verse><verse id="23">Et isti filii Sobal : Alvan et Manahat et Ebal, et Sepho et Onam.</verse><verse id="24">Et hi filii Sebeon : Aja et Ana. Iste est Ana qui invenit aquas calidas in solitudine, cum pasceret asinos Sebeon patris sui :</verse><verse id="25">habuitque filium Dison, et filiam Oolibama.</verse><verse id="26">Et isti filii Dison : Hamdan, et Eseban, et Jethram, et Charan.</verse><verse id="27">Hi quoque filii Eser : Balaan, et Zavan, et Acan.</verse><verse id="28">Habuit autem filios Disan : Hus et Aram.</verse><verse id="29">Hi duces Horræorum : dux Lotan, dux Sobal, dux Sebeon, dux Ana,</verse><verse id="30">dux Dison, dux Eser, dux Disan : isti duces Horræorum qui imperaverunt in terra Seir.</verse><verse id="31">Reges autem qui regnaverunt in terra Edom antequam haberent regem filii Israël, fuerunt hi :</verse><verse id="32">Bela filius Beor, nomenque urbis ejus Denaba.</verse><verse id="33">Mortuus est autem Bela, et regnavit pro eo Jobab filius Zaræ de Bosra.</verse><verse id="34">Cumque mortuus esset Jobab, regnavit pro eo Husam de terra Themanorum.</verse><verse id="35">Hoc quoque mortuo, regnavit pro eo Adad filius Badad, qui percussit Madian in regione Moab : et nomen urbis ejus Avith.</verse><verse id="36">Cumque mortuus esset Adad, regnavit pro eo Semla de Masreca.</verse><verse id="37">Hoc quoque mortuo regnavit pro eo Saul de fluvio Rohoboth.</verse><verse id="38">Cumque et hic obiisset, successit in regnum Balanan filius Achobor.</verse><verse id="39">Isto quoque mortuo regnavit pro eo Adar, nomenque urbis ejus Phau : et appellabatur uxor ejus Meetabel, filia Matred filiæ Mezaab.</verse><verse id="40">Hæc ergo nomina ducum Esau in cognationibus, et locis, et vocabulis suis : dux Thamna, dux Alva, dux Jetheth,</verse><verse id="41">dux Oolibama, dux Ela, dux Phinon,</verse><verse id="42">dux Cenez, dux Theman, dux Mabsar,</verse><verse id="43">dux Magdiel, dux Hiram : hi duces Edom habitantes in terra imperii sui, ipse est Esau pater Idumæorum.</verse></chapter><chapter id="37"><verse id="1">Habitavit autem Jacob in terra Chanaan, in qua pater suus peregrinatus est.</verse><verse id="2">Et hæ sunt generationes ejus : Joseph cum sedecim esset annorum, pascebat gregem cum fratribus suis adhuc puer : et erat cum filiis Balæ et Zelphæ uxorum patris sui : accusavitque fratres suos apud patrem crimine pessimo.</verse><verse id="3">Israël autem diligebat Joseph super omnes filios suos, eo quod in senectute genuisset eum : fecitque ei tunicam polymitam.</verse><verse id="4">Videntes autem fratres ejus quod a patre plus cunctis filiis amaretur, oderant eum, nec poterant ei quidquam pacifice loqui.</verse><verse id="5">Accidit quoque ut visum somnium referret fratribus suis : quæ causa majoris odii seminarium fuit.</verse><verse id="6">Dixitque ad eos : Audite somnium meum quod vidi :</verse><verse id="7">putabam nos ligare manipulos in agro : et quasi consurgere manipulum meum, et stare, vestrosque manipulos circumstantes adorare manipulum meum.</verse><verse id="8">Responderunt fratres ejus : Numquid rex noster eris ? aut subjiciemur ditioni tuæ ? Hæc ergo causa somniorum atque sermonum, invidiæ et odii fomitem ministravit.</verse><verse id="9">Aliud quoque vidit somnium, quod narrans fratribus, ait : Vidi per somnium, quasi solem, et lunam, et stellas undecim adorare me.</verse><verse id="10">Quod cum patri suo, et fratribus retulisset, increpavit eum pater suus, et dixit : Quid sibi vult hoc somnium quod vidisti ? num ego et mater tua, et fratres tui adorabimus te super terram ?</verse><verse id="11">Invidebant ei igitur fratres sui : pater vero rem tacitus considerabat.</verse><verse id="12">Cumque fratres illius in pascendis gregibus patris morarentur in Sichem,</verse><verse id="13">dixit ad eum Israël : Fratres tui pascunt oves in Sichimis : veni, mittam te ad eos. Quo respondente,</verse><verse id="14">Præsto sum, ait ei : Vade, et vide si cuncta prospera sint erga fratres tuos, et pecora : et renuntia mihi quid agatur. Missus de valle Hebron, venit in Sichem :</verse><verse id="15">invenitque eum vir errantem in agro, et interrogavit quid quæreret.</verse><verse id="16">At ille respondit : Fratres meos quæro : indica mihi ubi pascant greges.</verse><verse id="17">Dixitque ei vir : Recesserunt de loco isto : audivi autem eos dicentes : Eamus in Dothain. Perrexit ergo Joseph post fratres suos, et invenit eos in Dothain.</verse><verse id="18">Qui cum vidissent eum procul, antequam accederet ad eos, cogitaverunt illum occidere :</verse><verse id="19">et mutuo loquebantur : Ecce somniator venit :</verse><verse id="20">venite, occidamus eum, et mittamus in cisternam veterem : dicemusque : Fera pessima devoravit eum : et tunc apparebit quid illi prosint somnia sua.</verse><verse id="21">Audiens autem hoc Ruben, nitebatur liberare eum de manibus eorum, et dicebat :</verse><verse id="22">Non interficiatis animam ejus, nec effundatis sanguinem : sed projicite eum in cisternam hanc, quæ est in solitudine, manusque vestras servate innoxias : hoc autem dicebat, volens eripere eum de manibus eorum, et reddere patri suo.</verse><verse id="23">Confestim igitur ut pervenit ad fratres suos, nudaverunt eum tunica talari et polymita :</verse><verse id="24">miseruntque eum in cisternam veterem, quæ non habebat aquam.</verse><verse id="25">Et sedentes ut comederent panem, viderunt Ismaëlitas viatores venire de Galaad, et camelos eorum portantes aromata, et resinam, et stacten in Ægyptum.</verse><verse id="26">Dixit ergo Judas fratribus suis : Quid nobis prodest si occiderimus fratrem nostrum, et celaverimus sanguinem ipsius ?</verse><verse id="27">melius est ut venundetur Ismaëlitis, et manus nostræ non polluantur : frater enim et caro nostra est. Acquieverunt fratres sermonibus illius.</verse><verse id="28">Et prætereuntibus Madianitis negotiatoribus, extrahentes eum de cisterna, vendiderunt eum Ismaëlitis, viginti argenteis : qui duxerunt eum in Ægyptum.</verse><verse id="29">Reversusque Ruben ad cisternam, non invenit puerum :</verse><verse id="30">et scissis vestibus pergens ad fratres suos, ait : Puer non comparet, et ego quo ibo ?</verse><verse id="31">Tulerunt autem tunicam ejus, et in sanguine hædi, quem occiderant, tinxerunt :</verse><verse id="32">mittentes qui ferrent ad patrem, et dicerent : Hanc invenimus : vide utrum tunica filii tui sit, an non.</verse><verse id="33">Quam cum agnovisset pater, ait : Tunica filii mei est : fera pessima comedit eum, bestia devoravit Joseph.</verse><verse id="34">Scissisque vestibus, indutus est cilicio, lugens filium suum multo tempore.</verse><verse id="35">Congregatis autem cunctis liberis ejus ut lenirent dolorem patris, noluit consolationem accipere, sed ait : Descendam ad filium meum lugens in infernum. Et illo perseverante in fletu,</verse><verse id="36">Madianitæ vendiderunt Joseph in Ægypto Putiphari eunucho Pharaonis, magistro militum.</verse></chapter><chapter id="38"><verse id="1">Eodem tempore, descendens Judas a fratribus suis, divertit ad virum Odollamitem, nomine Hiram.</verse><verse id="2">Viditque ibi filiam hominis Chananæi, vocabulo Sue : et accepta uxore, ingressus est ad eam.</verse><verse id="3">Quæ concepit, et peperit filium, et vocavit nomen ejus Her.</verse><verse id="4">Rursumque concepto fœtu, natum filium vocavit Onan.</verse><verse id="5">Tertium quoque peperit : quem appellavit Sela ; quo nato, parere ultra cessavit.</verse><verse id="6">Dedit autem Judas uxorem primogenito suo Her, nomine Thamar.</verse><verse id="7">Fuit quoque Her primogenitus Judæ nequam in conspectu Domini : et ab eo occisus est.</verse><verse id="8">Dixit ergo Judas ad Onan filium suum : Ingredere uxorem fratris tui, et sociare illi, ut suscites semen fratri tuo.</verse><verse id="9">Ille sciens non sibi nasci filios, introiens ad uxorem fratris sui, semen fundebat in terram, ne liberi fratris nomine nascerentur.</verse><verse id="10">Et idcirco percussit eum Dominus, quod rem detestabilem faceret.</verse><verse id="11">Quam ob rem dixit Judas Thamar nurui suæ : Esto vidua in domo patris tui, donec crescat Sela filius meus : timebat enim ne et ipse moreretur, sicut fratres ejus. Quæ abiit, et habitavit in domo patris sui.</verse><verse id="12">Evolutis autem multis diebus, mortua est filia Sue uxor Judæ : qui, post luctum consolatione suscepta, ascendebat ad tonsores ovium suarum, ipse et Hiras opilio gregis Odollamites, in Thamnas.</verse><verse id="13">Nuntiatumque est Thamar quod socer illius ascenderet in Thamnas ad tondendas oves.</verse><verse id="14">Quæ, depositis viduitatis vestibus, assumpsit theristrum : et mutato habitu, sedit in bivio itineris, quod ducit Thamnam : eo quod crevisset Sela, et non eum accepisset maritum.</verse><verse id="15">Quam cum vidisset Judas, suspicatus est esse meretricem : operuerat enim vultum suum, ne agnosceretur.</verse><verse id="16">Ingrediensque ad eam, ait : Dimitte me ut coëam tecum : nesciebat enim quod nurus sua esset. Qua respondente : Quid dabis mihi ut fruaris concubitu meo ?</verse><verse id="17">dixit : Mittam tibi hædum de gregibus. Rursumque illa dicente : Patiar quod vis, si dederis mihi arrhabonem, donec mittas quod polliceris.</verse><verse id="18">Ait Judas : Quid tibi vis pro arrhabone dari ? Respondit : Annulum tuum, et armillam, et baculum quem manu tenes. Ad unum igitur coitum mulier concepit,</verse><verse id="19">et surgens abiit : depositoque habitu quem sumpserat, induta est viduitatis vestibus.</verse><verse id="20">Misit autem Judas hædum per pastorem suum Odollamitem, ut reciperet pignus quod dederat mulieri : qui cum non invenisset eam,</verse><verse id="21">interrogavit homines loci illius : Ubi est mulier quæ sedebat in bivio ? Respondentibus cunctis : Non fuit in loco ista meretrix.</verse><verse id="22">Reversus est ad Judam, et dixit ei : Non inveni eam : sed et homines loci illius dixerunt mihi, numquam sedisse ibi scortum.</verse><verse id="23">Ait Judas : Habeat sibi, certe mendacii arguere nos non potest, ego misi hædum quem promiseram : et tu non invenisti eam.</verse><verse id="24">Ecce autem post tres menses nuntiaverunt Judæ, dicentes : Fornicata est Thamar nurus tua, et videtur uterus illius intumescere. Dixitque Judas : Producite eam ut comburatur.</verse><verse id="25">Quæ cum duceretur ad pœnam, misit ad socerum suum, dicens : De viro, cujus hæc sunt, concepi : cognosce cujus sit annulus, et armilla, et baculus.</verse><verse id="26">Qui, agnitis muneribus, ait : Justior me est : quia non tradidi eam Sela filio meo. Attamen ultra non cognovit eam.</verse><verse id="27">Instante autem partu, apparuerunt gemini in utero : atque in ipsa effusione infantium unus protulit manum, in qua obstetrix ligavit coccinum, dicens :</verse><verse id="28">Iste egredietur prior.</verse><verse id="29">Illo vero retrahente manum, egressus est alter : dixitque mulier : Quare divisa est propter te maceria ? et ob hanc causam, vocavit nomen ejus Phares.</verse><verse id="30">Postea egressus est frater ejus, in cujus manu erat coccinum : quem appellavit Zara.</verse></chapter><chapter id="39"><verse id="1">Igitur Joseph ductus est in Ægyptum, emitque eum Putiphar eunuchus Pharaonis, princeps exercitus, vir ægyptius, de manu Ismaëlitarum, a quibus perductus erat.</verse><verse id="2">Fuitque Dominus cum eo, et erat vir in cunctis prospere agens : habitavitque in domo domini sui,</verse><verse id="3">qui optime noverat Dominum esse cum eo, et omnia, quæ gerebat, ab eo dirigi in manu illius.</verse><verse id="4">Invenitque Joseph gratiam coram domino suo, et ministrabat ei : a quo præpositus omnibus gubernabat creditam sibi domum, et universa quæ ei tradita fuerant :</verse><verse id="5">benedixitque Dominus domui Ægyptii propter Joseph, et multiplicavit tam in ædibus quam in agris cunctam ejus substantiam :</verse><verse id="6">nec quidquam aliud noverat, nisi panem quo vescebatur. Erat autem Joseph pulchra facie, et decorus aspectu.</verse><verse id="7">Post multos itaque dies injecit domina sua oculos suos in Joseph, et ait : Dormi mecum.</verse><verse id="8">Qui nequaquam acquiescens operi nefario, dixit ad eam : Ecce dominus meus, omnibus mihi traditis, ignorat quid habeat in domo sua :</verse><verse id="9">nec quidquam est quod non in mea sit potestate, vel non tradiderit mihi, præter te, quæ uxor ejus es : quomodo ergo possum hoc malum facere, et peccare in Deum meum ?</verse><verse id="10">Hujuscemodi verbis per singulos dies, et mulier molesta erat adolescenti : et ille recusabat stuprum.</verse><verse id="11">Accidit autem quadam die ut intraret Joseph domum, et operis quippiam absque arbitris faceret :</verse><verse id="12">et illa, apprehensa lacinia vestimenti ejus, diceret : Dormi mecum. Qui relicto in manu ejus pallio fugit, et egressus est foras.</verse><verse id="13">Cumque vidisset mulier vestem in manibus suis, et se esse contemptam,</verse><verse id="14">vocavit ad se homines domus suæ, et ait ad eos : En introduxit virum hebræum, ut illuderet nobis : ingressus est ad me, ut coiret mecum : cumque ego succlamassem,</verse><verse id="15">et audisset vocem meam, reliquit pallium quod tenebam, et fugit foras.</verse><verse id="16">In argumentum ergo fidei retentum pallium ostendit marito revertenti domum,</verse><verse id="17">et ait : Ingressus est ad me servus hebræus quem adduxisti, ut illuderet mihi :</verse><verse id="18">cumque audisset me clamare, reliquit pallium quod tenebam, et fugit foras.</verse><verse id="19">His auditis dominus, et nimium credulus verbis conjugis, iratus est valde :</verse><verse id="20">tradiditque Joseph in carcerem, ubi vincti regis custodiebantur, et erat ibi clausus.</verse><verse id="21">Fuit autem Dominus cum Joseph, et misertus illius dedit ei gratiam in conspectu principis carceris.</verse><verse id="22">Qui tradidit in manu illius universos vinctos qui in custodia tenebantur : et quidquid fiebat, sub ipso erat.</verse><verse id="23">Nec noverat aliquid, cunctis ei creditis : Dominus enim erat cum illo, et omnia opera ejus dirigebat.</verse></chapter><chapter id="40"><verse id="1">His ita gestis, accidit ut peccarent duo eunuchi, pincerna regis Ægypti, et pistor, domino suo.</verse><verse id="2">Iratusque contra eos Pharao (nam alter pincernis præerat, alter pistoribus),</verse><verse id="3">misit eos in carcerem principis militum, in quo erat vinctus et Joseph.</verse><verse id="4">At custos carceris tradidit eos Joseph, qui et ministrabat eis : aliquantulum temporis fluxerat, et illi in custodia tenebantur.</verse><verse id="5">Videruntque ambo somnium nocte una, juxta interpretationem congruam sibi :</verse><verse id="6">ad quos cum introisset Joseph mane, et vidisset eos tristes,</verse><verse id="7">sciscitatus est eos, dicens : Cur tristior est hodie solito facies vestra ?</verse><verse id="8">Qui responderunt : Somnium vidimus, et non est qui interpretetur nobis. Dixitque ad eos Joseph : Numquid non Dei est interpretatio ? referte mihi quid videritis.</verse><verse id="9">Narravit prior, præpositus pincernarum, somnium suum : Videbam coram me vitem,</verse><verse id="10">in qua erant tres propagines, crescere paulatim in gemmas, et post flores uvas maturescere :</verse><verse id="11">calicemque Pharaonis in manu mea : tuli ergo uvas, et expressi in calicem quem tenebam, et tradidi poculum Pharaoni.</verse><verse id="12">Respondit Joseph : Hæc est interpretatio somnii : tres propagines, tres adhuc dies sunt :</verse><verse id="13">post quos recordabitur Pharao ministerii tui, et restituet te in gradum pristinum : dabisque ei calicem juxta officium tuum, sicut ante facere consueveras.</verse><verse id="14">Tantum memento mei, cum bene tibi fuerit, et facias mecum misericordiam : ut suggeras Pharaoni ut educat me de isto carcere :</verse><verse id="15">quia furto sublatus sum de terra Hebræorum, et hic innocens in lacum missus sum.</verse><verse id="16">Videns pistorum magister quod prudenter somnium dissolvisset, ait : Et ego vidi somnium : quod tria canistra farinæ haberem super caput meum :</verse><verse id="17">et in uno canistro quod erat excelsius, portare me omnes cibos qui fiunt arte pistoria, avesque comedere ex eo.</verse><verse id="18">Respondit Joseph : Hæc est interpretatio somnii : tria canistra, tres adhuc dies sunt :</verse><verse id="19">post quos auferet Pharao caput tuum, ac suspendet te in cruce, et lacerabunt volucres carnes tuas.</verse><verse id="20">Exinde dies tertius natalitius Pharaonis erat : qui faciens grande convivium pueris suis, recordatus est inter epulas magistri pincernarum, et pistorum principis.</verse><verse id="21">Restituitque alterum in locum suum, ut porrigeret ei poculum :</verse><verse id="22">alterum suspendit in patibulo, ut conjectoris veritas probaretur.</verse><verse id="23">Et tamen succedentibus prosperis, præpositus pincernarum oblitus est interpretis sui.</verse></chapter><chapter id="41"><verse id="1">Post duos annos vidit Pharao somnium. Putabat se stare super fluvium,</verse><verse id="2">de quo ascendebant septem boves, pulchræ et crassæ nimis : et pascebantur in locis palustribus.</verse><verse id="3">Aliæ quoque septem emergebant de flumine, fœdæ confectæque macie : et pascebantur in ipsa amnis ripa in locis virentibus :</verse><verse id="4">devoraveruntque eas, quarum mira species et habitudo corporum erat. Expergefactus Pharao,</verse><verse id="5">rursum dormivit, et vidit alterum somnium : septem spicæ pullulabant in culmo uno plenæ atque formosæ :</verse><verse id="6">aliæ quoque totidem spicæ tenues, et percussæ uredine oriebantur,</verse><verse id="7">devorantes omnium priorum pulchritudinem. Evigilans Pharao post quietem,</verse><verse id="8">et facto mane, pavore perterritus, misit ad omnes conjectores Ægypti, cunctosque sapientes, et accersitis narravit somnium, nec erat qui interpretaretur.</verse><verse id="9">Tunc demum reminiscens pincernarum magister, ait : Confiteor peccatum meum :</verse><verse id="10">iratus rex servis suis, me et magistrum pistorum retrudi jussit in carcerem principis militum :</verse><verse id="11">ubi una nocte uterque vidimus somnium præsagum futurorum.</verse><verse id="12">Erat ibi puer hebræus, ejusdem ducis militum famulus : cui narrantes somnia,</verse><verse id="13">audivimus quidquid postea rei probavit eventus ; ego enim redditus sum officio meo, et ille suspensus est in cruce.</verse><verse id="14">Protinus ad regis imperium eductum de carcere Joseph totonderunt : ac veste mutata obtulerunt ei.</verse><verse id="15">Cui ille ait : Vidi somnia, nec est qui edisserat : quæ audivi te sapientissime conjicere.</verse><verse id="16">Respondit Joseph : Absque me Deus respondebit prospera Pharaoni.</verse><verse id="17">Narravit ergo Pharao quod viderat : Putabam me stare super ripam fluminis,</verse><verse id="18">et septem boves de amne conscendere, pulchras nimis, et obesis carnibus : quæ in pastu paludis virecta carpebant.</verse><verse id="19">Et ecce, has sequebantur aliæ septem boves, in tantum deformes et macilentæ, ut numquam tales in terra Ægypti viderim :</verse><verse id="20">quæ, devoratis et consumptis prioribus,</verse><verse id="21">nullum saturitatis dedere vestigium : sed simili macie et squalore torpebant. Evigilans, rursus sopore depressus,</verse><verse id="22">vidi somnium. Septem spicæ pullulabant in culmo uno plenæ atque pulcherrimæ.</verse><verse id="23">Aliæ quoque septem tenues et percussæ uredine, oriebantur e stipula :</verse><verse id="24">quæ priorum pulchritudinem devoraverunt. Narravi conjectoribus somnium, et nemo est qui edisserat.</verse><verse id="25">Respondit Joseph : Somnium regis unum est : quæ facturus est Deus, ostendit Pharaoni.</verse><verse id="26">Septem boves pulchræ, et septem spicæ plenæ, septem ubertatis anni sunt : eamdemque vim somnii comprehendunt.</verse><verse id="27">Septem quoque boves tenues atque macilentæ, quæ ascenderunt post eas, et septem spicæ tenues, et vento urente percussæ, septem anni venturæ sunt famis.</verse><verse id="28">Qui hoc ordine complebuntur :</verse><verse id="29">ecce septem anni venient fertilitatis magnæ in universa terra Ægypti,</verse><verse id="30">quos sequentur septem anni alii tantæ sterilitatis, ut oblivioni tradatur cuncta retro abundantia : consumptura est enim fames omnem terram,</verse><verse id="31">et ubertatis magnitudinem perditura est inopiæ magnitudo.</verse><verse id="32">Quod autem vidisti secundo ad eamdem rem pertinens somnium : firmitatis indicium est, eo quod fiat sermo Dei, et velocius impleatur.</verse><verse id="33">Nunc ergo provideat rex virum sapientem et industrium, et præficiat eum terræ Ægypti :</verse><verse id="34">qui constituat præpositos per cunctas regiones : et quintam partem fructuum per septem annos fertilitatis,</verse><verse id="35">qui jam nunc futuri sunt, congreget in horrea : et omne frumentum sub Pharaonis potestate condatur, serveturque in urbibus.</verse><verse id="36">Et præparetur futuræ septem annorum fami, quæ oppressura est Ægyptum, et non consumetur terra inopia.</verse><verse id="37">Placuit Pharaoni consilium et cunctis ministris ejus :</verse><verse id="38">locutusque est ad eos : Num invenire poterimus talem virum, qui spiritu Dei plenus sit ?</verse><verse id="39">Dixit ergo ad Joseph : Quia ostendit tibi Deus omnia quæ locutus es, numquid sapientiorem et consimilem tui invenire potero ?</verse><verse id="40">Tu eris super domum meam, et ad tui oris imperium cunctus populus obediet : uno tantum regni solio te præcedam.</verse><verse id="41">Dixitque rursus Pharao ad Joseph : Ecce, constitui te super universam terram Ægypti.</verse><verse id="42">Tulitque annulum de manu sua, et dedit eum in manu ejus : vestivitque eum stola byssina, et collo torquem auream circumposuit.</verse><verse id="43">Fecitque eum ascendere super currum suum secundum, clamante præcone, ut omnes coram eo genu flecterent, et præpositum esse scirent universæ terræ Ægypti.</verse><verse id="44">Dixit quoque rex ad Joseph : Ego sum Pharao : absque tuo imperio non movebit quisquam manum aut pedem in omni terra Ægypti.</verse><verse id="45">Vertitque nomen ejus, et vocavit eum, lingua ægyptiaca, Salvatorem mundi. Deditque illi uxorem Aseneth filiam Putiphare sacerdotis Heliopoleos. Egressus est itaque Joseph ad terram Ægypti</verse><verse id="46">(triginta autem annorum erat quando stetit in conspectu regis Pharaonis), et circuivit omnes regiones Ægypti.</verse><verse id="47">Venitque fertilitas septem annorum : et in manipulos redactæ segetes congregatæ sunt in horrea Ægypti.</verse><verse id="48">Omnis etiam frugum abundantia in singulis urbibus condita est.</verse><verse id="49">Tantaque fuit abundantia tritici, ut arenæ maris coæquaretur, et copia mensuram excederet.</verse><verse id="50">Nati sunt autem Joseph filii duo antequam veniret fames : quos peperit ei Aseneth filia Putiphare sacerdotis Heliopoleos.</verse><verse id="51">Vocavitque nomen primogeniti Manasses, dicens : Oblivisci me fecit Deus omnium laborum meorum, et domus patris mei.</verse><verse id="52">Nomen quoque secundi appellavit Ephraim, dicens : Crescere me fecit Deus in terra paupertatis meæ.</verse><verse id="53">Igitur transactis septem ubertatis annis, qui fuerant in Ægypto,</verse><verse id="54">cœperunt venire septem anni inopiæ, quos prædixerat Joseph : et in universo orbe fames prævaluit, in cuncta autem terra Ægypti panis erat.</verse><verse id="55">Qua esuriente, clamavit populus ad Pharaonem, alimenta petens. Quibus ille respondit : Ite ad Joseph : et quidquid ipse vobis dixerit, facite.</verse><verse id="56">Crescebat autem quotidie fames in omni terra : aperuitque Joseph universa horrea, et vendebat Ægyptiis : nam et illos oppresserat fames.</verse><verse id="57">Omnesque provinciæ veniebant in Ægyptum, ut emerent escas, et malum inopiæ temperarent.</verse></chapter><chapter id="42"><verse id="1">Audiens autem Jacob quod alimenta venderentur in Ægypto, dixit filiis suis : Quare negligitis ?</verse><verse id="2">audivi quod triticum venundetur in Ægypto : descendite, et emite nobis necessaria, ut possimus vivere, et non consumamur inopia.</verse><verse id="3">Descendentes igitur fratres Joseph decem, ut emerent frumenta in Ægypto,</verse><verse id="4">Benjamin domi retento a Jacob, qui dixerat fratribus ejus : Ne forte in itinere quidquam patiatur mali :</verse><verse id="5">ingressi sunt terram Ægypti cum aliis qui pergebant ad emendum. Erat autem fames in terra Chanaan.</verse><verse id="6">Et Joseph erat princeps in terra Ægypti, atque ad ejus nutum frumenta populis vendebantur. Cumque adorassent eum fratres sui,</verse><verse id="7">et agnovisset eos, quasi ad alienos durius loquebatur, interrogans eos : Unde venistis ? Qui responderunt : De terra Chanaan, ut emamus victui necessaria.</verse><verse id="8">Et tamen fratres ipse cognoscens, non est cognitus ab eis.</verse><verse id="9">Recordatusque somniorum, quæ aliquando viderat, ait ad eos : Exploratores estis : ut videatis infirmiora terræ venistis.</verse><verse id="10">Qui dixerunt : Non est ita, domine, sed servi tui venerunt ut emerent cibos.</verse><verse id="11">Omnes filii unius viri sumus : pacifici venimus, nec quidquam famuli tui machinantur mali.</verse><verse id="12">Quibus ille respondit : Aliter est : immunita terræ hujus considerare venistis.</verse><verse id="13">At illi : Duodecim, inquiunt, servi tui, fratres sumus, filii viri unius in terra Chanaan : minimus cum patre nostro est, alius non est super.</verse><verse id="14">Hoc est, ait, quod locutus sum : exploratores estis.</verse><verse id="15">Jam nunc experimentum vestri capiam : per salutem Pharaonis non egrediemini hinc, donec veniat frater vester minimus.</verse><verse id="16">Mittite ex vobis unum, et adducat eum : vos autem eritis in vinculis, donec probentur quæ dixistis utrum vera an falsa sint : alioquin per salutem Pharaonis exploratores estis.</verse><verse id="17">Tradidit ergo illos custodiæ tribus diebus.</verse><verse id="18">Die autem tertio eductis de carcere, ait : Facite quæ dixi, et vivetis : Deum enim timeo.</verse><verse id="19">Si pacifici estis, frater vester unus ligetur in carcere : vos autem abite, et ferte frumenta quæ emistis, in domos vestras,</verse><verse id="20">et fratrem vestrum minimum ad me adducite, ut possim vestros probare sermones, et non moriamini. Fecerunt ut dixerat,</verse><verse id="21">et locuti sunt ad invicem : Merito hæc patimur, quia peccavimus in fratrem nostrum, videntes angustiam animæ illius, dum deprecaretur nos, et non audivimus : idcirco venit super nos ista tribulatio.</verse><verse id="22">E quibus unus Ruben, ait : Numquid non dixi vobis : Nolite peccare in puerum : et non audistis me ? en sanguis ejus exquiritur.</verse><verse id="23">Nesciebant autem quod intelligeret Joseph, eo quod per interpretem loqueretur ad eos.</verse><verse id="24">Avertitque se parumper, et flevit : et reversus locutus est ad eos.</verse><verse id="25">Tollensque Simeon, et ligans illis præsentibus, jussit ministris ut implerent eorum saccos tritico, et reponerent pecunias singulorum in sacculis suis, datis supra cibariis in viam : qui fecerunt ita.</verse><verse id="26">At illi portantes frumenta in asinis suis, profecti sunt.</verse><verse id="27">Apertoque unus sacco, ut daret jumento pabulum in diversorio, contemplatus pecuniam in ore sacculi,</verse><verse id="28">dixit fratribus suis : Reddita est mihi pecunia, en habetur in sacco. Et obstupefacti, turbatique, mutuo dixerunt : Quidnam est hoc quod fecit nobis Deus ?</verse><verse id="29">Veneruntque ad Jacob patrem suum in terram Chanaan, et narraverunt ei omnia quæ accidissent sibi, dicentes :</verse><verse id="30">Locutus est nobis dominus terræ dure, et putavit nos exploratores esse provinciæ.</verse><verse id="31">Cui respondimus : Pacifici sumus, nec ullas molimur insidias.</verse><verse id="32">Duodecim fratres uno patre geniti sumus : unus non est super, minimus cum patre nostro est in terra Chanaan.</verse><verse id="33">Qui ait nobis : Sic probabo quod pacifici sitis : fratrem vestrum unum dimittite apud me, et cibaria domibus vestris necessaria sumite, et abite,</verse><verse id="34">fratremque vestrum minimum adducite ad me, ut sciam quod non sitis exploratores : et istum, qui tenetur in vinculis, recipere possitis : ac deinceps quæ vultis, emendi habeatis licentiam.</verse><verse id="35">His dictis, cum frumenta effunderent, singuli repererunt in ore saccorum ligatas pecunias, exterritisque simul omnibus,</verse><verse id="36">dixit pater Jacob : Absque liberis me esse fecistis : Joseph non est super, Simeon tenetur in vinculis, et Benjamin auferetis : in me hæc omnia mala reciderunt.</verse><verse id="37">Cui respondit Ruben : Duos filios meos interfice, si non reduxero illum tibi : trade illum in manu mea, et ego eum tibi restituam.</verse><verse id="38">At ille : Non descendet, inquit, filius meus vobiscum : frater ejus mortuus est, et ipse solus remansit : si quid ei adversi acciderit in terra ad quam pergitis, deducetis canos meos cum dolore ad inferos.</verse></chapter><chapter id="43"><verse id="1">Interim fames omnem terram vehementer premebat.</verse><verse id="2">Consumptisque cibis quos ex Ægypto detulerant, dixit Jacob ad filios suos : Revertimini, et emite nobis pauxillum escarum.</verse><verse id="3">Respondit Judas : Denuntiavit nobis vir ille sub attestatione jurisjurandi, dicens : Non videbitis faciem meam, nisi fratrem vestrum minimum adduxeritis vobiscum.</verse><verse id="4">Si ergo vis eum mittere nobiscum, pergemus pariter, et ememus tibi necessaria :</verse><verse id="5">sin autem non vis, non ibimus : vir enim, ut sæpe diximus, denuntiavit nobis, dicens : Non videbitis faciem meam absque fratre vestro minimo.</verse><verse id="6">Dixit eis Israël : In meam hoc fecistis miseriam, ut indicaretis ei et alium habere vos fratrem.</verse><verse id="7">At illi responderunt : Interrogavit nos homo per ordinem nostram progeniem : si pater viveret : si haberemus fratrem : et nos respondimus ei consequenter juxta id quod fuerat sciscitatus : numquid scire poteramus quod dicturus esset : Adducite fratrem vestrum vobiscum ?</verse><verse id="8">Judas quoque dixit patri suo : Mitte puerum mecum, ut proficiscamur, et possimus vivere : ne moriamur nos et parvuli nostri.</verse><verse id="9">Ego suscipio puerum : de manu mea require illum : nisi reduxero, et reddidero eum tibi, ero peccati reus in te omni tempore.</verse><verse id="10">Si non intercessisset dilatio, jam vice alter venissemus.</verse><verse id="11">Igitur Israël pater eorum dixit ad eos : Si sic necesse est, facite quod vultis : sumite de optimis terræ fructibus in vasis vestris, et deferte viro munera, modicum resinæ, et mellis, et storacis, stactes, et terebinthi, et amygdalarum.</verse><verse id="12">Pecuniam quoque duplicem ferte vobiscum : et illam, quam invenistis in sacculis, reportate, ne forte errore factum sit :</verse><verse id="13">sed et fratrem vestrum tollite, et ite ad virum.</verse><verse id="14">Deus autem meus omnipotens faciat vobis eum placabilem : et remittat vobiscum fratrem vestrum quem tenet, et hunc Benjamin : ego autem quasi orbatus absque liberis ero.</verse><verse id="15">Tulerunt ergo viri munera, et pecuniam duplicem, et Benjamin : descenderuntque in Ægyptum, et steterunt coram Joseph.</verse><verse id="16">Quos cum ille vidisset et Benjamin simul, præcepit dispensatori domus suæ, dicens : Introduc viros domum, et occide victimas, et instrue convivium : quoniam mecum sunt comesturi meridie.</verse><verse id="17">Fecit ille quod sibi fuerat imperatum, et introduxit viros domum.</verse><verse id="18">Ibique exterriti, dixerunt mutuo : Propter pecuniam, quam retulimus prius in saccis nostris, introducti sumus : ut devolvat in nos calumniam, et violenter subjiciat servituti et nos, et asinos nostros.</verse><verse id="19">Quam ob rem in ipsis foribus accedentes ad dispensatorem domus,</verse><verse id="20">locuti sunt : Oramus, domine, ut audias nos. Jam ante descendimus ut emeremus escas :</verse><verse id="21">quibus emptis, cum venissemus ad diversorium, aperuimus saccos nostros, et invenimus pecuniam in ore saccorum : quam nunc eodem pondere reportavimus.</verse><verse id="22">Sed et aliud attulimus argentum, ut emamus quæ nobis necessaria sunt : non est in nostra conscientia quis posuerit eam in marsupiis nostris.</verse><verse id="23">At ille respondit : Pax vobiscum, nolite timere : Deus vester, et Deus patris vestri, dedit vobis thesauros in saccis vestris : nam pecuniam, quam dedistis mihi, probatam ego habeo. Eduxitque ad eos Simeon.</verse><verse id="24">Et introductis domum, attulit aquam, et laverunt pedes suos, deditque pabulum asinis eorum.</verse><verse id="25">Illi vero parabant munera, donec ingrederetur Joseph meridie : audierant enim quod ibi comesturi essent panem.</verse><verse id="26">Igitur ingressus est Joseph domum suam, obtuleruntque ei munera, tenentes in manibus suis : et adoraverunt proni in terram.</verse><verse id="27">At ille, clementer resalutatis eis, interrogavit eos, dicens : Salvusne est pater vester senex, de quo dixeratis mihi ? adhuc vivit ?</verse><verse id="28">Qui responderunt : Sospes est servus tuus pater noster, adhuc vivit. Et incurvati, adoraverunt eum.</verse><verse id="29">Attollens autem Joseph oculos, vidit Benjamin fratrem suum uterinum, et ait : Iste est frater vester parvulus, de quo dixeratis mihi ? Et rursum : Deus, inquit, misereatur tui, fili mi.</verse><verse id="30">Festinavitque, quia commota fuerant viscera ejus super fratre suo, et erumpebant lacrimæ : et introiens cubiculum flevit.</verse><verse id="31">Rursumque lota facie egressus, continuit se, et ait : Ponite panes.</verse><verse id="32">Quibus appositis, seorsum Joseph, et seorsum fratribus, Ægyptiis quoque qui vescebantur simul, seorsum (illicitum est enim Ægyptiis comedere cum Hebræis, et profanum putant hujuscemodi convivium)</verse><verse id="33">sederunt coram eo, primogenitus juxta primogenita sua, et minimus juxta ætatem suam. Et mirabantur nimis,</verse><verse id="34">sumptis partibus quas ab eo acceperant : majorque pars venit Benjamin, ita ut quinque partibus excederet. Biberuntque et inebriati sunt cum eo.</verse></chapter><chapter id="44"><verse id="1">Præcepit autem Joseph dispensatori domus suæ, dicens : Imple saccos eorum frumento, quantum possunt capere : et pone pecuniam singulorum in summitate sacci.</verse><verse id="2">Scyphum autem meum argenteum, et pretium quod dedit tritici, pone in ore sacci junioris. Factumque est ita.</verse><verse id="3">Et orto mane, dimissi sunt cum asinis suis.</verse><verse id="4">Jamque urbem exierant, et processerant paululum : tunc Joseph accersito dispensatore domus, Surge, inquit, et persequere viros : et apprehensis dicito : Quare reddidistis malum pro bono ?</verse><verse id="5">scyphus, quem furati estis, ipse est in quo bibit dominus meus, et in quo augurari solet : pessimam rem fecistis.</verse><verse id="6">Fecit ille ut jusserat : et apprehensis per ordinem locutus est.</verse><verse id="7">Qui responderunt : Quare sic loquitur dominus noster, ut servi tui tantum flagitii commiserint ?</verse><verse id="8">pecuniam, quam invenimus in summitate saccorum, reportavimus ad te de terra Chanaan : et quomodo consequens est ut furati simus de domo domini tui aurum vel argentum ?</verse><verse id="9">apud quemcumque fuerit inventum servorum tuorum quod quæris, moriatur, et nos erimus servi domini nostri.</verse><verse id="10">Qui dixit eis : Fiat juxta vestram sententiam : apud quemcumque fuerit inventum, ipse sit servus meus, vos autem eritis innoxii.</verse><verse id="11">Itaque festinato deponentes in terram saccos, aperuerunt singuli.</verse><verse id="12">Quos scrutatus, incipiens a majore usque ad minimum, invenit scyphum in sacco Benjamin.</verse><verse id="13">At illi, scissis vestibus, oneratisque rursum asinis, reversi sunt in oppidum.</verse><verse id="14">Primusque Judas cum fratribus ingressus est ad Joseph (necdum enim de loco abierat) omnesque ante eum pariter in terram corruerunt.</verse><verse id="15">Quibus ille ait : Cur sic agere voluistis ? an ignoratis quod non sit similis mei in augurandi scientia ?</verse><verse id="16">Cui Judas : Quid respondebimus, inquit, domino meo ? vel quid loquemur, aut juste poterimus obtendere ? Deus invenit iniquitatem servorum tuorum : en omnes servi sumus domini mei, et nos, et apud quem inventus est scyphus.</verse><verse id="17">Respondit Joseph : Absit a me ut sic agam : qui furatus est scyphum, ipse sit servus meus : vos autem abite liberi ad patrem vestrum.</verse><verse id="18">Accedens autem propius Judas, confidenter ait : Oro, domine mi, loquatur servus tuus verbum in auribus tuis, et ne irascaris famulo tuo : tu es enim post Pharaonem</verse><verse id="19">dominus meus. Interrogasti prius servos tuos : Habetis patrem aut fratrem ?</verse><verse id="20">et nos respondimus tibi domino meo : Est nobis pater senex, et puer parvulus, qui in senectute illius natus est : cujus uterinus frater mortuus est : et ipsum solum habet mater sua, pater vero tenere diligit eum.</verse><verse id="21">Dixistique servis tuis : Adducite eum ad me, et ponam oculos meos super illum.</verse><verse id="22">Suggessimus domino meo : Non potest puer relinquere patrem suum : si enim illum dimiserit, morietur.</verse><verse id="23">Et dixisti servis tuis : Nisi venerit frater vester minimus vobiscum, non videbitis amplius faciem meam.</verse><verse id="24">Cum ergo ascendissemus ad famulum tuum patrem nostrum, narravimus ei omnia quæ locutus est dominus meus.</verse><verse id="25">Et dixit pater noster : Revertimini, et emite nobis parum tritici.</verse><verse id="26">Cui diximus : Ire non possumus : si frater noster minimus descenderit nobiscum, proficiscemur simul : alioquin illo absente, non audemus videre faciem viri.</verse><verse id="27">Ad quæ ille respondit : Vos scitis quod duos genuerit mihi uxor mea.</verse><verse id="28">Egressus est unus, et dixistis : Bestia devoravit eum : et hucusque non comparet.</verse><verse id="29">Si tuleritis et istum, et aliquid ei in via contigerit, deducetis canos meos cum mœrore ad inferos.</verse><verse id="30">Igitur si intravero ad servum tuum patrem nostrum, et puer defuerit (cum anima illius ex hujus anima pendeat),</verse><verse id="31">videritque eum non esse nobiscum, morietur, et deducent famuli tui canos ejus cum dolore ad inferos.</verse><verse id="32">Ego proprie servus tuus sim qui in meam hunc recepi fidem, et spopondi dicens : Nisi reduxero eum, peccati reus ero in patrem meum omni tempore.</verse><verse id="33">Manebo itaque servus tuus pro puero in ministerio domini mei, et puer ascendat cum fratribus suis.</verse><verse id="34">Non enim possum redire ad patrem meum, absente puero : ne calamitatis, quæ oppressura est patrem meum, testis assistam.</verse></chapter><chapter id="45"><verse id="1">Non se poterat ultra cohibere Joseph multis coram astantibus : unde præcepit ut egrederentur cuncti foras, et nullus interesset alienus agnitioni mutuæ.</verse><verse id="2">Elevavitque vocem cum fletu, quam audierunt Ægyptii, omnisque domus Pharaonis.</verse><verse id="3">Et dixit fratribus suis : Ego sum Joseph : adhuc pater meus vivit ? Non poterant respondere fratres nimio terrore perterriti.</verse><verse id="4">Ad quos ille clementer : Accedite, inquit, ad me. Et cum accessissent prope : Ego sum, ait, Joseph, frater vester, quem vendidistis in Ægyptum.</verse><verse id="5">Nolite pavere, neque vobis durum esse videatur quod vendidistis me in his regionibus : pro salute enim vestra misit me Deus ante vos in Ægyptum.</verse><verse id="6">Biennium est enim quod cœpit fames esse in terra : et adhuc quinque anni restant, quibus nec arari poterit, nec meti.</verse><verse id="7">Præmisitque me Deus ut reservemini super terram, et escas ad vivendum habere possitis.</verse><verse id="8">Non vestro consilio, sed Dei voluntate huc missus sum : qui fecit me quasi patrem Pharaonis, et dominum universæ domus ejus, ac principem in omni terra Ægypti.</verse><verse id="9">Festinate, et ascendite ad patrem meum, et dicetis ei : Hæc mandat filius tuus Joseph : Deus fecit me dominum universæ terræ Ægypti : descende ad me, ne moreris,</verse><verse id="10">et habitabis in terra Gessen : erisque juxta me tu, et filii tui, et filii filiorum tuorum, oves tuæ, et armenta tua, et universa quæ possides :</verse><verse id="11">ibique te pascam (adhuc enim quinque anni residui sunt famis) ne et tu pereas, et domus tua, et omnia quæ possides.</verse><verse id="12">En oculi vestri, et oculi fratris mei Benjamin, vident quod os meum loquatur ad vos.</verse><verse id="13">Nuntiate patri meo universam gloriam meam, et cuncta quæ vidistis in Ægypto : festinate, et adducite eum ad me.</verse><verse id="14">Cumque amplexatus recidisset in collum Benjamin fratris sui, flevit : illo quoque similiter flente super collum ejus.</verse><verse id="15">Osculatusque est Joseph omnes fratres suos, et ploravit super singulos : post quæ ausi sunt loqui ad eum.</verse><verse id="16">Auditumque est, et celebri sermone vulgatum in aula regis : Venerunt fratres Joseph : et gavisus est Pharao, atque omnis familia ejus.</verse><verse id="17">Dixitque ad Joseph ut imperaret fratribus suis, dicens : Onerantes jumenta, ite in terram Chanaan,</verse><verse id="18">et tollite inde patrem vestrum et cognationem, et venite ad me : et ego dabo vobis omnia bona Ægypti, ut comedatis medullam terræ.</verse><verse id="19">Præcipe etiam ut tollant plaustra de terra Ægypti, ad subvectionem parvulorum suorum ac conjugum : et dicito : Tollite patrem vestrum, et properate quantocius venientes.</verse><verse id="20">Nec dimittatis quidquam de supellectili vestra : quia omnes opes Ægypti vestræ erunt.</verse><verse id="21">Feceruntque filii Israël ut eis mandatum fuerat. Quibus dedit Joseph plaustra, secundum Pharaonis imperium, et cibaria in itinere.</verse><verse id="22">Singulis quoque proferri jussit binas stolas : Benjamin vero dedit trecentos argenteos cum quinque stolis optimis :</verse><verse id="23">tantumdem pecuniæ et vestium mittens patri suo, addens et asinos decem, qui subveherent ex omnibus divitiis Ægypti, et totidem asinas, triticum in itinere, panesque portantes.</verse><verse id="24">Dimisit ergo fratres suos, et proficiscentibus ait : Ne irascamini in via.</verse><verse id="25">Qui ascendentes ex Ægypto, venerunt in terram Chanaan ad patrem suum Jacob.</verse><verse id="26">Et nuntiaverunt ei, dicentes : Joseph filius tuus vivit : et ipse dominatur in omni terra Ægypti. Quo audito Jacob, quasi de gravi somno evigilans, tamen non credebat eis.</verse><verse id="27">Illi e contra referebant omnem ordinem rei. Cumque vidisset plaustra et universa quæ miserat, revixit spiritus ejus,</verse><verse id="28">et ait : Sufficit mihi si adhuc Joseph filius meus vivit : vadam, et videbo illum antequam moriar.</verse></chapter><chapter id="46"><verse id="1">Profectusque Israël cum omnibus quæ habebat, venit ad Puteum juramenti : et mactatis ibi victimis Deo patris sui Isaac,</verse><verse id="2">audivit eum per visionem noctis vocantem se, et dicentem sibi : Jacob, Jacob. Cui respondit : Ecce adsum.</verse><verse id="3">Ait illi Deus : Ego sum fortissimus Deus patris tui : noli timere, descende in Ægyptum, quia in gentem magnam faciam te ibi.</verse><verse id="4">Ego descendam tecum illuc, et ego inde adducam te revertentem : Joseph quoque ponet manus suas super oculos tuos.</verse><verse id="5">Surrexit autem Jacob a Puteo juramenti : tuleruntque eum filii cum parvulis et uxoribus suis in plaustris quæ miserat Pharao ad portandum senem,</verse><verse id="6">et omnia quæ possederat in terra Chanaan : venitque in Ægyptum cum omni semine suo,</verse><verse id="7">filii ejus, et nepotes, filiæ, et cuncta simul progenies.</verse><verse id="8">Hæc sunt autem nomina filiorum Israël, qui ingressi sunt in Ægyptum, ipse cum liberis suis. Primogenitus Ruben.</verse><verse id="9">Filii Ruben : Henoch et Phallu et Hesron et Charmi.</verse><verse id="10">Filii Simeon : Jamuel et Jamin et Ahod, et Jachin et Sohar, et Saul filius Chanaanitidis.</verse><verse id="11">Filii Levi : Gerson et Caath et Merari.</verse><verse id="12">Filii Juda : Her et Onan et Sela et Phares et Zara ; mortui sunt autem Her et Onan in terra Chanaan. Natique sunt filii Phares : Hesron et Hamul.</verse><verse id="13">Filii Issachar : Thola et Phua et Job et Semron.</verse><verse id="14">Filii Zabulon : Sared et Elon et Jahelel.</verse><verse id="15">Hi filii Liæ quos genuit in Mesopotamia Syriæ cum Dina filia sua : omnes animæ filiorum ejus et filiarum, triginta tres.</verse><verse id="16">Filii Gad : Sephion et Haggi et Suni et Esebon et Heri et Arodi et Areli.</verse><verse id="17">Filii Aser : Jamne et Jesua et Jessui et Beria, Sara quoque soror eorum. Filii Beria : Heber et Melchiel.</verse><verse id="18">Hi filii Zelphæ, quam dedit Laban Liæ filiæ suæ : et hos genuit Jacob sedecim animas.</verse><verse id="19">Filii Rachel uxoris Jacob : Joseph et Benjamin.</verse><verse id="20">Natique sunt Joseph filii in terra Ægypti, quos genuit ei Aseneth filia Putiphare sacerdotis Heliopoleos : Manasses et Ephraim.</verse><verse id="21">Filii Benjamin : Bela et Bechor et Asbel et Gera et Naaman et Echi et Ros et Mophim et Ophim et Ared.</verse><verse id="22">Hi filii Rachel quos genuit Jacob : omnes animæ, quatuordecim.</verse><verse id="23">Filii Dan : Husim.</verse><verse id="24">Filii Nephthali : Jasiel et Guni et Jeser et Sallem.</verse><verse id="25">Hi filii Balæ, quam dedit Laban Racheli filiæ suæ : et hos genuit Jacob : omnes animæ, septem.</verse><verse id="26">Cunctæ animæ, quæ ingressæ sunt cum Jacob in Ægyptum, et egressæ sunt de femore illius, absque uxoribus filiorum ejus, sexaginta sex.</verse><verse id="27">Filii autem Joseph, qui nati sunt ei in terra Ægypti, animæ duæ. Omnes animæ domus Jacob, quæ ingressæ sunt in Ægyptum, fuere septuaginta.</verse><verse id="28">Misit autem Judam ante se ad Joseph, ut nuntiaret ei, et occurreret in Gessen.</verse><verse id="29">Quo cum pervenisset, juncto Joseph curro suo, ascendit obviam patri suo ad eumdem locum : vidensque eum, irruit super collum ejus, et inter amplexus flevit.</verse><verse id="30">Dixitque pater ad Joseph : Jam lætus moriar, quia vidi faciem tuam, et superstitem te relinquo.</verse><verse id="31">At ille locutus est ad fratres suos, et ad omnem domum patris sui : Ascendam, et nuntiabo Pharaoni, dicamque ei : Fratres mei, et domus patris mei, qui erant in terra Chanaan, venerunt ad me :</verse><verse id="32">et sunt viri pastores ovium, curamque habent alendorum gregum : pecora sua, et armenta, et omnia quæ habere potuerunt, adduxerunt secum.</verse><verse id="33">Cumque vocaverit vos, et dixerit : Quod est opus vestrum ?</verse><verse id="34">respondebitis : Viri pastores sumus servi tui, ab infantia nostra usque in præsens, et nos et patres nostri. Hæc autem dicetis, ut habitare possitis in terra Gessen : quia detestantur Ægyptii omnes pastores ovium.</verse></chapter><chapter id="47"><verse id="1">Ingressus ergo Joseph nuntiavit Pharaoni, dicens : Pater meus et fratres, oves eorum et armenta, et cuncta quæ possident, venerunt de terra Chanaan : et ecce consistunt in terra Gessen.</verse><verse id="2">Extremos quoque fratrum suorum quinque viros constituit coram rege :</verse><verse id="3">quos ille interrogavit : Quid habetis operis ? Responderunt : Pastores ovium sumus servi tui, et nos et patres nostri.</verse><verse id="4">Ad peregrinandum in terra tua venimus : quoniam non est herba gregibus servorum tuorum, ingravescente fame in terra Chanaan : petimusque ut esse nos jubeas servos tuos in terra Gessen.</verse><verse id="5">Dixit itaque rex ad Joseph : Pater tuus et fratres tui venerunt ad te.</verse><verse id="6">Terra Ægypti in conspectu tuo est : in optimo loco fac eos habitare, et trade eis terram Gessen. Quod si nosti in eis esse viros industrios, constitue illos magistros pecorum meorum.</verse><verse id="7">Post hæc introduxit Joseph patrem suum ad regem, et statuit eum coram eo : qui benedicens illi,</verse><verse id="8">et interrogatus ab eo : Quot sunt dies annorum vitæ tuæ ?</verse><verse id="9">respondit : Dies peregrinationis meæ centum triginta annorum sunt, parvi et mali, et non pervenerunt usque ad dies patrum meorum quibus peregrinati sunt.</verse><verse id="10">Et benedicto rege, egressus est foras.</verse><verse id="11">Joseph vero patri et fratribus suis dedit possessionem in Ægypto in optimo terræ loco, Ramesses, ut præceperat Pharao.</verse><verse id="12">Et alebat eos, omnemque domum patris sui, præbens cibaria singulis.</verse><verse id="13">In toto enim orbe panis deerat, et oppresserat fames terram, maxime Ægypti et Chanaan.</verse><verse id="14">E quibus omnem pecuniam congregavit pro venditione frumenti, et intulit eam in ærarium regis.</verse><verse id="15">Cumque defecisset emptoribus pretium, venit cuncta Ægyptus ad Joseph, dicens : Da nobis panes : quare morimur coram te, deficiente pecunia ?</verse><verse id="16">Quibus ille respondit : Adducite pecora vestra, et dabo vobis pro eis cibos, si pretium non habetis.</verse><verse id="17">Quæ cum adduxissent, dedit eis alimenta pro equis, et ovibus, et bobus, et asinis : sustentavitque eos illo anno pro commutatione pecorum.</verse><verse id="18">Venerunt quoque anno secundo, et dixerunt ei : Non celabimus dominum nostrum quod deficiente pecunia, pecora simul defecerunt : nec clam te est, quod absque corporibus et terra nihil habeamus.</verse><verse id="19">Cur ergo moriemur te vidente ? et nos et terra nostra tui erimus : eme nos in servitutem regiam, et præbe semina, ne pereunte cultore redigatur terra in solitudinem.</verse><verse id="20">Emit igitur Joseph omnem terram Ægypti, vendentibus singulis possessiones suas præ magnitudine famis. Subjecitque eam Pharaoni,</verse><verse id="21">et cunctos populos ejus a novissimis terminis Ægypti usque ad extremos fines ejus,</verse><verse id="22">præter terram sacerdotum, quæ a rege tradita fuerat eis : quibus et statuta cibaria ex horreis publicis præbebantur, et idcirco non sunt compulsi vendere possessiones suas.</verse><verse id="23">Dixit ergo Joseph ad populos : En ut cernitis, et vos et terram vestram Pharao possidet : accipite semina, et serite agros,</verse><verse id="24">ut fruges habere possitis. Quintam partem regi dabitis : quatuor reliquas permitto vobis in sementem, et in cibum familiis et liberis vestris.</verse><verse id="25">Qui responderunt : Salus nostra in manu tua est : respiciat nos tantum dominus noster, et læti serviemus regi.</verse><verse id="26">Ex eo tempore usque in præsentem diem, in universa terra Ægypti regibus quinta pars solvitur, et factum est quasi in legem, absque terra sacerdotali, quæ libera ab hac conditione fuit.</verse><verse id="27">Habitavit ergo Israël in Ægypto, id est, in terra Gessen, et possedit eam : auctusque est, et multiplicatus nimis.</verse><verse id="28">Et vixit in ea decem et septem annis : factique sunt omnes dies vitæ illius, centum quadraginta septem annorum.</verse><verse id="29">Cumque appropinquare cerneret diem mortis suæ, vocavit filium suum Joseph, et dixit ad eum : Si inveni gratiam in conspectu tuo, pone manum tuam sub femore meo : et facies mihi misericordiam et veritatem, ut non sepelias me in Ægypto :</verse><verse id="30">sed dormiam cum patribus meis, et auferas me de terra hac, condasque in sepulchro majorum meorum. Cui respondit Joseph : Ego faciam quod jussisti.</verse><verse id="31">Et ille : Jura ergo, inquit, mihi. Quo jurante, adoravit Israël Deum, conversus ad lectuli caput.</verse></chapter><chapter id="48"><verse id="1">His ita transactis, nuntiatum est Joseph quod ægrotaret pater suus : qui, assumptis duobus filiis Manasse et Ephraim, ire perrexit.</verse><verse id="2">Dictumque est seni : Ecce filius tuus Joseph venit ad te. Qui confortatus sedit in lectulo.</verse><verse id="3">Et ingresso ad se ait : Deus omnipotens apparuit mihi in Luza, quæ est in terra Chanaan : benedixitque mihi,</verse><verse id="4">et ait : Ego te augebo et multiplicabo, et faciam te in turbas populorum : daboque tibi terram hanc, et semini tuo post te in possessionem sempiternam.</verse><verse id="5">Duo ergo filii tui, qui nati sunt tibi in terra Ægypti antequam huc venirem ad te, mei erunt : Ephraim et Manasses, sicut Ruben et Simeon reputabuntur mihi.</verse><verse id="6">Reliquos autem quos genueris post eos, tui erunt, et nomine fratrum suorum vocabuntur in possessionibus suis.</verse><verse id="7">Mihi enim, quando veniebam de Mesopotamia, mortua est Rachel in terra Chanaan in ipso itinere, eratque vernum tempus : et ingrediebar Ephratam, et sepelivi eam juxta viam Ephratæ, quæ alio nomine appellatur Bethlehem.</verse><verse id="8">Videns autem filios ejus dixit ad eum : Qui sunt isti ?</verse><verse id="9">Respondit : Filii mei sunt, quos donavit mihi Deus in hoc loco. Adduc, inquit, eos ad me, ut benedicam illis.</verse><verse id="10">Oculi enim Israël caligabant præ nimia senectute, et clare videre non poterat. Applicitosque ad se, deosculatus et circumplexus eos,</verse><verse id="11">dixit ad filium suum : Non sum fraudatus aspectu tuo : insuper ostendit mihi Deus semen tuum.</verse><verse id="12">Cumque tulisset eos Joseph de gremio patris, adoravit pronus in terram.</verse><verse id="13">Et posuit Ephraim ad dexteram suam, id est, ad sinistram Israël : Manassen vero in sinistra sua, ad dexteram scilicet patris, applicuitque ambos ad eum.</verse><verse id="14">Qui extendens manum dexteram, posuit super caput Ephraim minoris fratris : sinistram autem super caput Manasse qui major natu erat, commutans manus.</verse><verse id="15">Benedixitque Jacob filiis Joseph, et ait : Deus, in cujus conspectu ambulaverunt patres mei Abraham, et Isaac ; Deus qui pascit me ab adolescentia mea usque in præsentem diem :</verse><verse id="16">angelus, qui eruit me de cunctis malis, benedicat pueris istis : et invocetur super eos nomen meum, nomina quoque patrum meorum Abraham et Isaac, et crescant in multitudinem super terram.</verse><verse id="17">Videns autem Joseph quod posuisset pater suus dexteram manum super caput Ephraim, graviter accepit : et apprehensam manum patris levare conatus est de capite Ephraim, et transferre super caput Manasse.</verse><verse id="18">Dixitque ad patrem : Non ita convenit, pater : quia hic est primogenitus, pone dexteram tuam super caput ejus.</verse><verse id="19">Qui renuens, ait : Scio, fili mi, scio : et iste quidem erit in populos, et multiplicabitur : sed frater ejus minor, major erit illo : et semen illius crescet in gentes.</verse><verse id="20">Benedixitque eis in tempore illo, dicens : In te benedicetur Israël, atque dicetur : Faciat tibi Deus sicut Ephraim, et sicut Manasse. Constituitque Ephraim ante Manassen.</verse><verse id="21">Et ait ad Joseph filium suum : En ego morior, et erit Deus vobiscum, reducetque vos ad terram patrum vestrorum.</verse><verse id="22">Do tibi partem unam extra fratres tuos, quam tuli de manu Amorrhæi in gladio et arcu meo.</verse></chapter><chapter id="49"><verse id="1">Vocavit autem Jacob filios suos, et ait eis : Congregamini, ut annuntiem quæ ventura sunt vobis in diebus novissimis.</verse><verse id="2">Congregamini, et audite, filii Jacob,
audite Israël patrem vestrum :</verse><verse id="3">Ruben, primogenitus meus,
tu fortitudo mea, et principium doloris mei ;
prior in donis, major in imperio.</verse><verse id="4">Effusus es sicut aqua, non crescas : quia ascendisti cubile patris tui,
et maculasti stratum ejus.</verse><verse id="5">Simeon et Levi fratres
vasa iniquitatis bellantia.</verse><verse id="6">In consilium eorum non veniat anima mea,
et in cœtu illorum non sit gloria mea :
quia in furore suo occiderunt virum,
et in voluntate sua suffoderunt murum.</verse><verse id="7">Maledictus furor eorum, quia pertinax :
et indignatio eorum, quia dura :
dividam eos in Jacob,
et dispergam eos in Israël.</verse><verse id="8">Juda, te laudabunt fratres tui :
manus tua in cervicibus inimicorum tuorum,
adorabunt te filii patris tui.</verse><verse id="9">Catulus leonis Juda :
ad prædam, fili mi, ascendisti :
requiescens accubuisti ut leo,
et quasi leæna : quis suscitabit eum ?</verse><verse id="10">Non auferetur sceptrum de Juda,
et dux de femore ejus,
donec veniat qui mittendus est,
et ipse erit expectatio gentium.</verse><verse id="11">Ligans ad vineam pullum suum,
et ad vitem, o fili mi, asinam suam,
lavabit in vino stolam suam
et in sanguine uvæ pallium suum.</verse><verse id="12">Pulchriores sunt oculi ejus vino,
et dentes ejus lacte candidiores.</verse><verse id="13">Zabulon in littore maris habitabit,
et in statione navium
pertingens usque ad Sidonem.</verse><verse id="14">Issachar asinus fortis
accubans inter terminos.</verse><verse id="15">Vidit requiem, quod esset bona
et terram, quod optima :
et supposuit humerum suum ad portandum,
factusque est tributis serviens.</verse><verse id="16">Dan judicabit populum suum
sicut et alia tribus in Israël.</verse><verse id="17">Fiat Dan coluber in via,
cerastes in semita,
mordens ungulas equi,
ut cadat ascensor ejus retro.</verse><verse id="18">Salutare tuum expectabo, Domine.</verse><verse id="19">Gad, accinctus præliabitur ante eum :
et ipse accingetur retrorsum.</verse><verse id="20">Aser, pinguis panis ejus,
et præbebit delicias regibus.</verse><verse id="21">Nephthali, cervus emissus,
et dans eloquia pulchritudinis.</verse><verse id="22">Filius accrescens Joseph, filius accrescens et decorus aspectu :
filiæ discurrerunt super murum.</verse><verse id="23">Sed exasperaverunt eum et jurgati sunt,
invideruntque illi habentes jacula.</verse><verse id="24">Sedit in forti arcus ejus,
et dissoluta sunt vincula brachiorum et manuum illius
per manus potentis Jacob :
inde pastor egressus est, lapis Israël.</verse><verse id="25">Deus patris tui erit adjutor tuus,
et omnipotens benedicet tibi
benedictionibus cæli desuper, benedictionibus abyssi jacentis deorsum,
benedictionibus uberum et vulvæ.</verse><verse id="26">Benedictiones patris tui confortatæ sunt benedictionibus patrum ejus,
donec veniret desiderium collium æternorum :
fiant in capite Joseph,
et in vertice Nazaræi inter fratres suos.</verse><verse id="27">Benjamin lupus rapax,
mane comedat prædam,
et vespere dividet spolia.</verse><verse id="28">Omnes hi in tribubus Israël duodecim : hæc locutus est eis pater suus, benedixitque singulis benedictionibus propriis.</verse><verse id="29">Et præcepit eis, dicens : Ego congregor ad populum meum : sepelite me cum patribus meis in spelunca duplici quæ est in agro Ephron Hethæi,</verse><verse id="30">contra Mambre in terra Chanaan, quam emit Abraham cum agro ab Ephron Hethæo in possessionem sepulchri.</verse><verse id="31">Ibi sepelierunt eum, et Saram uxorem ejus : ibi sepultus est Isaac cum Rebecca conjuge sua : ibi et Lia condita jacet.</verse><verse id="32">Finitisque mandatis quibus filios instruebat, collegit pedes suos super lectulum, et obiit : appositusque est ad populum suum.</verse></chapter><chapter id="50"><verse id="1">Quod cernens Joseph, ruit super faciem patris, flens et deosculans eum.</verse><verse id="2">Præcepitque servis suis medicis ut aromatibus condirent patrem.</verse><verse id="3">Quibus jussa explentibus, transierunt quadraginta dies : iste quippe mos erat cadaverum conditorum : flevitque eum Ægyptus septuaginta diebus.</verse><verse id="4">Et expleto planctus tempore, locutus est Joseph ad familiam Pharaonis : Si inveni gratiam in conspectu vestro, loquimini in auribus Pharaonis :</verse><verse id="5">eo quod pater meus adjuraverit me dicens : En morior : in sepulchro meo, quod fodi mihi in terra Chanaan, sepelies me. Ascendam igitur, et sepeliam patrem meum, ac revertar.</verse><verse id="6">Dixitque ei Pharao : Ascende, et sepeli patrem tuum sicut adjuratus es.</verse><verse id="7">Quo ascendente, ierunt cum eo omnes senes domus Pharaonis, cunctique majores natu terræ Ægypti :</verse><verse id="8">domus Joseph cum fratribus suis, absque parvulis, et gregibus atque armentis, quæ dereliquerant in terra Gessen.</verse><verse id="9">Habuit quoque in comitatu currus et equites : et facta est turba non modica.</verse><verse id="10">Veneruntque ad Aream Atad, quæ sita est trans Jordanem : ubi celebrantes exequias planctu magno atque vehementi impleverunt septem dies.</verse><verse id="11">Quod cum vidissent habitatores terræ Chanaan, dixerunt : Planctus magnus est iste Ægyptiis. Et idcirco vocatum est nomen loci illius, Planctus Ægypti.</verse><verse id="12">Fecerunt ergo filii Jacob sicut præceperat eis :</verse><verse id="13">et portantes eum in terram Chanaan, sepelierunt eum in spelunca duplici, quam emerat Abraham cum agro in possessionem sepulchri ab Ephron Hethæo, contra faciem Mambre.</verse><verse id="14">Reversusque est Joseph in Ægyptum cum fratribus suis, et omni comitatu, sepulto patre.</verse><verse id="15">Quo mortuo, timentes fratres ejus, et mutuo colloquentes : Ne forte memor sit injuriæ quam passus est, et reddat nobis omne malum quod fecimus,</verse><verse id="16">mandaverunt ei dicentes : Pater tuus præcepit nobis antequam moreretur,</verse><verse id="17">ut hæc tibi verbis illius diceremus : Obsecro ut obliviscaris sceleris fratrum tuorum, et peccati atque malitiæ quam exercuerunt in te : nos quoque oramus ut servis Dei patris tui dimittas iniquitatem hanc. Quibus auditis flevit Joseph.</verse><verse id="18">Veneruntque ad eum fratres sui : et proni adorantes in terram, dixerunt : Servi tui sumus.</verse><verse id="19">Quibus ille respondit : Nolite timere : num Dei possumus resistere voluntati ?</verse><verse id="20">Vos cogitastis de me malum : sed Deus vertit illud in bonum, ut exaltaret me, sicut in præsentiarum cernitis, et salvos faceret multos populos.</verse><verse id="21">Nolite timere : ego pascam vos et parvulos vestros : consolatusque est eos, et blande ac leniter est locutus.</verse><verse id="22">Et habitavit in Ægypto cum omni domo patris sui : vixitque centum decem annis. Et vidit Ephraim filios usque ad tertiam generationem. Filii quoque Machir filii Manasse nati sunt in genibus Joseph.</verse><verse id="23">Quibus transactis, locutus est fratribus suis : Post mortem meam Deus visitabit vos, et ascendere vos faciet de terra ista ad terram quam juravit Abraham, Isaac et Jacob.</verse><verse id="24">Cumque adjurasset eos atque dixisset : Deus visitabit vos, asportate ossa mea vobiscum de loco isto :</verse><verse id="25">mortuus est, expletis centum decem vitæ suæ annis. Et conditus aromatibus, repositus est in loculo in Ægypto.</verse></chapter></book><book id="2" name="Exodus" shortname="exo"><chapter id="1"><verse id="1">Hæc sunt nomina filiorum Israël qui ingressi sunt in Ægyptum cum Jacob : singuli cum domibus suis introierunt :</verse><verse id="2">Ruben, Simeon, Levi, Judas,</verse><verse id="3">Issachar, Zabulon et Benjamin,</verse><verse id="4">Dan et Nephthali, Gad et Aser.</verse><verse id="5">Erant igitur omnes animæ eorum qui egressi sunt de femore Jacob, septuaginta : Joseph autem in Ægypto erat.</verse><verse id="6">Quo mortuo, et universis fratribus ejus, omnique cognatione illa,</verse><verse id="7">filii Israël creverunt, et quasi germinantes multiplicati sunt : ac roborati nimis, impleverunt terram.</verse><verse id="8">Surrexit interea rex novus super Ægyptum, qui ignorabat Joseph.</verse><verse id="9">Et ait ad populum suum : Ecce, populus filiorum Israël multus, et fortior nobis est.</verse><verse id="10">Venite, sapienter opprimamus eum, ne forte multiplicetur : et si ingruerit contra nos bellum, addatur inimicis nostris, expugnatisque nobis egrediatur de terra.</verse><verse id="11">Præposuit itaque eis magistros operum, ut affligerent eos oneribus : ædificaveruntque urbes tabernaculorum Pharaoni, Phithom et Ramesses.</verse><verse id="12">Quantoque opprimebant eos, tanto magis multiplicabantur, et crescebant :</verse><verse id="13">oderantque filios Israël Ægyptii, et affligebant illudentes eis,</verse><verse id="14">atque ad amaritudinem perducebant vitam eorum operibus duris luti et lateris, omnique famulatu, quo in terræ operibus premebantur.</verse><verse id="15">Dixit autem rex Ægypti obstetricibus Hebræorum, quarum una vocabatur Sephora, altera Phua,</verse><verse id="16">præcipiens eis : Quando obstetricabitis Hebræas, et partus tempus advenerit : si masculus fuerit, interficite eum : si femina, reservate.</verse><verse id="17">Timuerunt autem obstetrices Deum, et non fecerunt juxta præceptum regis Ægypti, sed conservabant mares.</verse><verse id="18">Quibus ad se accersitis, rex ait : Quidnam est hoc quod facere voluistis, ut pueros servaretis ?</verse><verse id="19">Quæ responderunt : Non sunt Hebreæ sicut ægyptiæ mulieres : ipsæ enim obstetricandi habent scientiam, et priusquam veniamus ad eas, pariunt.</verse><verse id="20">Bene ergo fecit Deus obstetricibus : et crevit populus, confortatusque est nimis.</verse><verse id="21">Et quia timuerunt obstetrices Deum, ædificavit eis domos.</verse><verse id="22">Præcepit ergo Pharao omni populo suo, dicens : Quidquid masculini sexus natum fuerit, in flumen projicite : quidquid feminini, reservate.</verse></chapter><chapter id="2"><verse id="1">Egressus est post hæc vir de domo Levi : et accepit uxorem stirpis suæ.</verse><verse id="2">Quæ concepit, et peperit filium : et videns eum elegantem, abscondit tribus mensibus.</verse><verse id="3">Cumque jam celare non posset, sumpsit fiscellam scirpeam, et linivit eam bitumine ac pice : posuitque intus infantulum, et exposuit eum in carecto ripæ fluminis,</verse><verse id="4">stante procul sorore ejus, et considerante eventum rei.</verse><verse id="5">Ecce autem descendebat filia Pharaonis ut lavaretur in flumine : et puellæ ejus gradiebantur per crepidinem alvei. Quæ cum vidisset fiscellam in papyrione, misit unam e famulabus suis : et allatam</verse><verse id="6">aperiens, cernensque in ea parvulum vagientem, miserta ejus, ait : De infantibus Hebræorum est hic.</verse><verse id="7">Cui soror pueri : Vis, inquit, ut vadam, et vocem tibi mulierem hebræam, quæ nutrire possit infantulum ?</verse><verse id="8">Respondit : Vade. Perrexit puella et vocavit matrem suam.</verse><verse id="9">Ad quam locuta filia Pharaonis : Accipe, ait, puerum istum, et nutri mihi : ego dabo tibi mercedem tuam. Suscepit mulier, et nutrivit puerum : adultumque tradidit filiæ Pharaonis.</verse><verse id="10">Quem illa adoptavit in locum filii, vocavitque nomen ejus Moyses, dicens : Quia de aqua tuli eum.</verse><verse id="11">In diebus illis postquam creverat Moyses, egressus est ad fratres suos : viditque afflictionem eorum, et virum ægyptium percutientem quemdam de Hebræis fratribus suis.</verse><verse id="12">Cumque circumspexisset huc atque illuc, et nullum adesse vidisset, percussum Ægyptium abscondit sabulo.</verse><verse id="13">Et egressus die altero conspexit duos Hebræos rixantes : dixitque ei qui faciebat injuriam : Quare percutis proximum tuum ?</verse><verse id="14">Qui respondit : Quis te constituit principem et judicem super nos ? num occidere me tu vis, sicut heri occidisti Ægyptium ? Timuit Moyses, et ait : Quomodo palam factum est verbum istud ?</verse><verse id="15">Audivitque Pharao sermonem hunc, et quærebat occidere Moysen : qui fugiens de conspectu ejus, moratus est in terra Madian, et sedit juxta puteum.</verse><verse id="16">Erant autem sacerdoti Madian septem filiæ, quæ venerunt ad hauriendam aquam : et impletis canalibus adaquare cupiebant greges patris sui.</verse><verse id="17">Supervenere pastores, et ejecerunt eas : surrexitque Moyses, et defensis puellis, adaquavit oves earum.</verse><verse id="18">Quæ cum revertissent ad Raguel patrem suum, dixit ad eas : Cur velocius venistis solito ?</verse><verse id="19">Responderunt : Vir ægyptius liberavit nos de manu pastorum : insuper et hausit aquam nobiscum, potumque dedit ovibus.</verse><verse id="20">At ille : Ubi est ? inquit : quare dimisistis hominem ? vocate eum ut comedat panem.</verse><verse id="21">Juravit ergo Moyses quod habitaret cum eo. Accepitque Sephoram filiam ejus uxorem :</verse><verse id="22">quæ peperit ei filium, quem vocavit Gersam, dicens : Advena fui in terra aliena. Alterum vero peperit, quem vocavit Eliezer, dicens : Deus enim patris mei adjutor meus eripuit me de manu Pharaonis.</verse><verse id="23">Post multum vero tempore mortuus est rex Ægypti : et ingemiscentes filii Israël, propter opera vociferati sunt : ascenditque clamor eorum ad Deum ab operibus.</verse><verse id="24">Et audivit gemitum eorum, ac recordatus est fœderis quod pepigit cum Abraham, Isaac et Jacob.</verse><verse id="25">Et respexit Dominus filios Israël et cognovit eos.</verse></chapter><chapter id="3"><verse id="1">Moyses autem pascebat oves Jethro soceri sui sacerdotis Madian : cumque minasset gregem ad interiora deserti, venit ad montem Dei Horeb.</verse><verse id="2">Apparuitque ei Dominus in flamma ignis de medio rubi : et videbat quod rubus arderet, et non combureretur.</verse><verse id="3">Dixit ergo Moyses : Vadam, et videbo visionem hanc magnam, quare non comburatur rubus.</verse><verse id="4">Cernens autem Dominus quod pergeret ad videndum, vocavit eum de medio rubi, et ait : Moyses, Moyses. Qui respondit : Adsum.</verse><verse id="5">At ille : Ne appropies, inquit, huc : solve calceamentum de pedibus tuis : locus enim, in quo stas, terra sancta est.</verse><verse id="6">Et ait : Ego sum Deus patris tui, Deus Abraham, Deus Isaac et Deus Jacob. Abscondit Moyses faciem suam : non enim audebat aspicere contra Deum.</verse><verse id="7">Cui ait Dominus : Vidi afflictionem populi mei in Ægypto, et clamorem ejus audivi propter duritiam eorum qui præsunt operibus :</verse><verse id="8">et sciens dolorem ejus, descendi ut liberem eum de manibus Ægyptiorum, et educam de terra illa in terram bonam, et spatiosam, in terram quæ fluit lacte et melle, ad loca Chananæi et Hethæi, et Amorrhæi, et Pherezæi, et Hevæi, et Jebusæi.</verse><verse id="9">Clamor ergo filiorum Israël venit ad me : vidique afflictionem eorum, qua ab Ægyptiis opprimuntur.</verse><verse id="10">Sed veni, et mittam te ad Pharaonem, ut educas populum meum, filios Israël, de Ægypto.</verse><verse id="11">Dixitque Moyses ad Deum : Quis sum ego ut vadam ad Pharaonem, et educam filios Israël de Ægypto ?</verse><verse id="12">Qui dixit ei : Ego ero tecum : et hoc habebis signum, quod miserim te : cum eduxeris populum meum de Ægypto, immolabis Deo super montem istum.</verse><verse id="13">Ait Moyses ad Deum : Ecce ego vadam ad filios Israël, et dicam eis : Deus patrum vestrorum misit me ad vos. Si dixerint mihi : Quod est nomen ejus ? quid dicam eis ?</verse><verse id="14">Dixit Deus ad Moysen : Ego sum qui sum. Ait : Sic dices filiis Israël : Qui est, misit me ad vos.</verse><verse id="15">Dixitque iterum Deus ad Moysen : Hæc dices filiis Israël : Dominus Deus patrum vestrorum, Deus Abraham, Deus Isaac et Deus Jacob, misit me ad vos : hoc nomen mihi est in æternum, et hoc memoriale meum in generationem et generationem.</verse><verse id="16">Vade, et congrega seniores Israël, et dices ad eos : Dominus Deus patrum vestrorum apparuit mihi, Deus Abraham, Deus Isaac et Deus Jacob, dicens : Visitans visitavi vos : et vidi omnia quæ acciderunt vobis in Ægypto.</verse><verse id="17">Et dixi ut educam vos de afflictione Ægypti in terram Chananæi, et Hethæi, et Amorrhæi, et Pherezæi, et Hevæi, et Jebusæi, ad terram fluentem lacte et melle.</verse><verse id="18">Et audient vocem tuam : ingredierisque tu, et seniores Israël, ad regem Ægypti, et dices ad eum : Dominus Deus Hebræorum vocavit nos : ibimus viam trium dierum in solitudinem, ut immolemus Domino Deo nostro.</verse><verse id="19">Sed ego scio quod non dimittet vos rex Ægypti ut eatis nisi per manum validam.</verse><verse id="20">Extendam enim manum meam, et percutiam Ægyptum in cunctis mirabilibus meis, quæ facturus sum in medio eorum : post hæc dimittet vos.</verse><verse id="21">Daboque gratiam populo huic coram Ægyptiis : et cum egrediemini, non exibitis vacui :</verse><verse id="22">sed postulabit mulier a vicina sua et ab hospita sua, vasa argentea et aurea, ac vestes : ponetisque eas super filios et filias vestras, et spoliabitis Ægyptum.</verse></chapter><chapter id="4"><verse id="1">Respondens Moyses ait : Non credent mihi, neque audient vocem meam, sed dicent : Non apparuit tibi Dominus.</verse><verse id="2">Dixit ergo ad eum : Quid est quod tenes in manu tua ? Respondit : Virga.</verse><verse id="3">Dixitque Dominus : Projice eam in terram. Projecit, et versa est in colubrum, ita ut fugeret Moyses.</verse><verse id="4">Dixitque Dominus : Extende manum tuam, et apprehende caudam ejus. Extendit, et tenuit, versaque est in virgam.</verse><verse id="5">Ut credant, inquit, quod apparuerit tibi Dominus Deus patrum suorum, Deus Abraham, Deus Isaac et Deus Jacob.</verse><verse id="6">Dixitque Dominus rursum : Mitte manum tuam in sinum tuum. Quam cum misisset in sinum, protulit leprosam instar nivis.</verse><verse id="7">Retrahe, ait, manum tuam in sinum tuum. Retraxit, et protulit iterum, et erat similis carni reliquæ.</verse><verse id="8">Si non crediderint, inquit, tibi, neque audierint sermonem signi prioris, credent verbo signi sequentis.</verse><verse id="9">Quod si nec duobus quidem his signis crediderint, neque audierint vocem tuam : sume aquam fluminis, et effunde eam super aridam, et quidquid hauseris de fluvio, vertetur in sanguinem.</verse><verse id="10">Ait Moyses : Obsecro, Domine, non sum eloquens ab heri et nudiustertius : et ex quo locutus es ad servum tuum, impeditioris et tardioris linguæ sum.</verse><verse id="11">Dixit Dominus ad eum : Quis fecit os hominis ? aut quis fabricatus est mutum et surdum, videntem et cæcum ? nonne ego ?</verse><verse id="12">Perge, igitur, et ego ero in ore tuo : doceboque te quid loquaris.</verse><verse id="13">At ille : Obsecro, inquit, Domine, mitte quem missurus es.</verse><verse id="14">Iratus Dominus in Moysen, ait : Aaron frater tuus Levites, scio quod eloquens sit : ecce ipse egreditur in occursum tuum, vidensque te lætabitur corde.</verse><verse id="15">Loquere ad eum, et pone verba mea in ore ejus : et ego ero in ore tuo, et in ore illius, et ostendam vobis quid agere debeatis.</verse><verse id="16">Ipse loquetur pro te ad populum, et erit os tuum : tu autem eris ei in his quæ ad Deum pertinent.</verse><verse id="17">Virgam quoque hanc sume in manu tua, in qua facturus es signa.</verse><verse id="18">Abiit Moyses, et reversus est ad Jethro socerum suum, dixitque ei : Vadam et revertar ad fratres meos in Ægyptum, ut videam si adhuc vivant. Cui ait Jethro : Vade in pace.</verse><verse id="19">Dixit ergo Dominus ad Moysen in Madian : Vade, et revertere in Ægyptum, mortui sunt enim omnes qui quærebant animam tuam.</verse><verse id="20">Tulit ergo Moyses uxorem suam, et filios suos, et imposuit eos super asinum : reversusque est in Ægyptum, portans virgam Dei in manu sua.</verse><verse id="21">Dixitque ei Dominus revertenti in Ægyptum : Vide ut omnia ostenta quæ posui in manu tua, facias coram Pharaone : ego indurabo cor ejus, et non dimittet populum.</verse><verse id="22">Dicesque ad eum : Hæc dicit Dominus : Filius meus primogenitus Israël.</verse><verse id="23">Dixi tibi : Dimitte filium meum ut serviat mihi ; et noluisti dimittere eum : ecce ego interficiam filium tuum primogenitum.</verse><verse id="24">Cumque esset in itinere, in diversorio occurrit ei Dominus, et volebat occidere eum.</verse><verse id="25">Tulit idcirco Sephora acutissimam petram, et circumcidit præputium filii sui, tetigitque pedes ejus, et ait : Sponsus sanguinum tu mihi es.</verse><verse id="26">Et dimisit eum postquam dixerat : Sponsus sanguinum ob circumcisionem.</verse><verse id="27">Dixit autem Dominus ad Aaron : Vade in occursum Moysi in desertum. Qui perrexit obviam ei in montem Dei, et osculatus est eum.</verse><verse id="28">Narravitque Moyses Aaron omnia verba Domini quibus miserat eum, et signa quæ mandaverat.</verse><verse id="29">Veneruntque simul, et congregaverunt cunctos seniores filiorum Israël.</verse><verse id="30">Locutusque est Aaron omnia verba quæ dixerat Dominus ad Moysen : et fecit signa coram populo,</verse><verse id="31">et credidit populus. Audieruntque quod visitasset Dominus filios Israël, et respexisset afflictionem illorum : et proni adoraverunt.</verse></chapter><chapter id="5"><verse id="1">Post hæc ingressi sunt Moyses et Aaron, et dixerunt Pharaoni : Hæc dicit Dominus Deus Israël : Dimitte populum meum ut sacrificet mihi in deserto.</verse><verse id="2">At ille respondit : Quis est Dominus, ut audiam vocem ejus, et dimittam Israël ? nescio Dominum, et Israël non dimittam.</verse><verse id="3">Dixeruntque : Deus Hebræorum vocavit nos, ut eamus viam trium dierum in solitudinem, et sacrificemus Domino Deo nostro : ne forte accidat nobis pestis aut gladius.</verse><verse id="4">Ait ad eos rex Ægypti : Quare Moyses et Aaron sollicitatis populum ab operibus suis ? ite ad onera vestra.</verse><verse id="5">Dixitque Pharao : Multus est populus terræ : videtis quod turba succreverit : quanto magis si dederitis eis requiem ab operibus ?</verse><verse id="6">Præcepit ergo in die illo præfectis operum et exactoribus populi, dicens :</verse><verse id="7">Nequaquam ultra dabitis paleas populo ad conficiendos lateres, sicut prius : sed ipsi vadant, et colligant stipulas.</verse><verse id="8">Et mensuram laterum, quam prius faciebant, imponetis super eos, nec minuetis quidquam : vacant enim, et idcirco vociferantur, dicentes : Eamus, et sacrificemus Deo nostro.</verse><verse id="9">Opprimantur operibus, et expleant ea : ut non acquiescant verbis mendacibus.</verse><verse id="10">Igitur egressi præfecti operum et exactores ad populum, dixerunt : Sic dicit Pharao : Non do vobis paleas :</verse><verse id="11">ite, et colligite sicubi invenire poteritis, nec minuetur quidquam de opere vestro.</verse><verse id="12">Dispersusque est populus per omnem terram Ægypti ad colligendas paleas.</verse><verse id="13">Præfecti quoque operum instabant, dicentes : Complete opus vestrum quotidie, ut prius facere solebatis quando dabantur vobis paleæ.</verse><verse id="14">Flagellatique sunt qui præerant operibus filiorum Israël, ab exactoribus Pharaonis, dicentibus : Quare non impletis mensuram laterum sicut prius, nec heri, nec hodie ?</verse><verse id="15">Veneruntque præpositi filiorum Israël, et vociferati sunt ad Pharaonem dicentes : Cur ita agis contra servos tuos ?</verse><verse id="16">paleæ non dantur nobis, et lateres similiter imperantur : en famuli tui flagellis cædimur, et injuste agitur contra populum tuum.</verse><verse id="17">Qui ait : Vacatis otio, et idcirco dicitis : Eamus, et sacrificemus Domino.</verse><verse id="18">Ite ergo, et operamini : paleæ non dabuntur vobis, et reddetis consuetum numerum laterum.</verse><verse id="19">Videbantque se præpositi filiorum Israël in malo, eo quod diceretur eis : Non minuetur quidquam de lateribus per singulos dies.</verse><verse id="20">Occurreruntque Moysi et Aaron, qui stabant ex adverso, egredientibus a Pharaone :</verse><verse id="21">et dixerunt ad eos : Videat Dominus et judicet, quoniam fœtere fecistis odorem nostrum coram Pharaone et servis ejus, et præbuistis ei gladium, ut occideret nos.</verse><verse id="22">Reversusque est Moyses ad Dominum, et ait : Domine, cur afflixisti populum istum ? quare misisti me ?</verse><verse id="23">ex eo enim quo ingressus sum ad Pharaonem ut loquerer in nomine tuo, afflixit populum tuum : et non liberasti eos.</verse></chapter><chapter id="6"><verse id="1">Dixitque Dominus ad Moysen : Nunc videbis quæ facturus sim Pharaoni : per manum enim fortem dimittet eos, et in manu robusta ejiciet illos de terra sua.</verse><verse id="2">Locutusque est Dominus ad Moysen dicens : Ego Dominus</verse><verse id="3">qui apparui Abraham, Isaac et Jacob in Deo omnipotente : et nomen meum Adonai non indicavi eis.</verse><verse id="4">Pepigique fœdus cum eis, ut darem eis terram Chanaan, terram peregrinationis eorum, in qua fuerunt advenæ.</verse><verse id="5">Ego audivi gemitum filiorum Israël, quo Ægyptii oppresserunt eos : et recordatus sum pacti mei.</verse><verse id="6">Ideo dic filiis Israël : Ego Dominus qui educam vos de ergastulo Ægyptiorum, et eruam de servitute, ac redimam in brachio excelso et judiciis magnis.</verse><verse id="7">Et assumam vos mihi in populum, et ero vester Deus : et scietis quod ego sum Dominus Deus vester qui eduxerim vos de ergastulo Ægyptiorum,</verse><verse id="8">et induxerim in terram, super quam levavi manum meam ut darem eam Abraham, Isaac et Jacob : daboque illam vobis possidendam. Ego Dominus.</verse><verse id="9">Narravit ergo Moyses omnia filiis Israël : qui non acquieverunt ei propter angustiam spiritus, et opus durissimum.</verse><verse id="10">Locutusque est Dominus ad Moysen, dicens :</verse><verse id="11">Ingredere, et loquere ad Pharaonem regem Ægypti, ut dimittat filios Israël de terra sua.</verse><verse id="12">Respondit Moyses coram Domino : Ecce filii Israël non audiunt me : et quomodo audiet Pharao, præsertim cum incircumcisus sim labiis ?</verse><verse id="13">Locutusque est Dominus ad Moysen et Aaron, et dedit mandatum ad filios Israël, et ad Pharaonem regem Ægypti ut educerent filios Israël de terra Ægypti.</verse><verse id="14">Isti sunt principes domorum per familias suas. Filii Ruben primogeniti Israëlis : Henoch et Phallu, Hesron et Charmi :</verse><verse id="15">hæ cognationes Ruben. Filii Simeon : Jamuel, et Jamin, et Ahod, et Jachin, et Soar, et Saul filius Chananitidis : hæ progenies Simeon.</verse><verse id="16">Et hæc nomina filiorum Levi per cognationes suas : Gerson, et Caath, et Merari. Anni autem vitæ Levi fuerunt centum triginta septem.</verse><verse id="17">Filii Gerson : Lobni et Semei, per cognationes suas.</verse><verse id="18">Filii Caath : Amram, et Isaar, et Hebron, et Oziel ; anni quoque vitæ Caath, centum triginta tres.</verse><verse id="19">Filii Merari : Moholi et Musi : hæ cognationes Levi per familias suas.</verse><verse id="20">Accepit autem Amram uxorem Jochabed patruelem suam : quæ peperit ei Aaron et Moysen. Fueruntque anni vitæ Amram, centum triginta septem.</verse><verse id="21">Filii quoque Isaar : Core, et Nepheg, et Zechri.</verse><verse id="22">Filii quoque Oziel : Misaël, et Elisaphan, et Sethri.</verse><verse id="23">Accepit autem Aaron uxorem Elisabeth filiam Aminadab, sororem Nahason, quæ peperit ei Nadab, et Abiu, et Eleazar, et Ithamar.</verse><verse id="24">Filii quoque Core : Aser, et Elcana, et Abiasaph : hæ sunt cognationes Coritarum.</verse><verse id="25">At vero Eleazar filius Aaron accepit uxorem de filiabus Phutiel : quæ peperit ei Phinees. Hi sunt principes familiarum Leviticarum per cognationes suas.</verse><verse id="26">Iste est Aaron et Moyses, quibus præcepit Dominus ut educerent filios Israël de terra Ægypti per turmas suas.</verse><verse id="27">Hi sunt, qui loquuntur ad Pharaonem regem Ægypti, ut educant filios Israël de Ægypto : iste est Moyses et Aaron,</verse><verse id="28">in die qua locutus est Dominus ad Moysen, in terra Ægypti.</verse><verse id="29">Et locutus est Dominus ad Moysen, dicens : Ego Dominus : loquere ad Pharaonem regem Ægypti, omnia quæ ego loquor tibi.</verse><verse id="30">Et ait Moyses coram Domino : En incircumcisus labiis sum, quomodo audiet me Pharao ?</verse></chapter><chapter id="7"><verse id="1">Dixitque Dominus ad Moysen : Ecce constitui te Deum Pharaonis : et Aaron frater tuus erit propheta tuus.</verse><verse id="2">Tu loqueris ei omnia quæ mando tibi : et ille loquetur ad Pharaonem, ut dimittat filios Israël de terra sua.</verse><verse id="3">Sed ego indurabo cor ejus, et multiplicabo signa et ostenta mea in terra Ægypti,</verse><verse id="4">et non audiet vos : immittamque manum meam super Ægyptum, et educam exercitum et populum meum filios Israël de terra Ægypti per judicia maxima.</verse><verse id="5">Et scient Ægyptii quia ego sum Dominus qui extenderim manum meam super Ægyptum, et eduxerim filios Israël de medio eorum.</verse><verse id="6">Fecit itaque Moyses et Aaron sicut præceperat Dominus : ita egerunt.</verse><verse id="7">Erat autem Moyses octoginta annorum, et Aaron octoginta trium, quando locuti sunt ad Pharaonem.</verse><verse id="8">Dixitque Dominus ad Moysen et Aaron :</verse><verse id="9">Cum dixerit vobis Pharao, Ostendite signa : dices ad Aaron : Tolle virgam tuam, et projice eam coram Pharaone, ac vertetur in colubrum.</verse><verse id="10">Ingressi itaque Moyses et Aaron ad Pharaonem, fecerunt sicut præceperat Dominus : tulitque Aaron virgam coram Pharaone et servis ejus, quæ versa est in colubrum.</verse><verse id="11">Vocavit autem Pharao sapientes et maleficos : et fecerunt etiam ipsi per incantationes ægyptiacas et arcana quædam similiter.</verse><verse id="12">Projeceruntque singuli virgas suas, quæ versæ sunt in dracones : sed devoravit virga Aaron virgas eorum.</verse><verse id="13">Induratumque est cor Pharaonis, et non audivit eos, sicut præceperat Dominus.</verse><verse id="14">Dixit autem Dominus ad Moysen : Ingravatum est cor Pharaonis : non vult dimittere populum.</verse><verse id="15">Vade ad eum mane, ecce egredietur ad aquas : et stabis in occursum ejus super ripam fluminis : et virgam quæ conversa est in draconem, tolles in manu tua.</verse><verse id="16">Dicesque ad eum : Dominus Deus Hebræorum misit me ad te, dicens : Dimitte populum meum ut sacrificet mihi in deserto : et usque ad præsens audire noluisti.</verse><verse id="17">Hæc igitur dicit Dominus : In hoc scies quod sim Dominus : ecce percutiam virga, quæ in manu mea est, aquam fluminis, et vertetur in sanguinem.</verse><verse id="18">Pisces quoque, qui sunt in fluvio, morientur, et computrescent aquæ, et affligentur Ægyptii bibentes aquam fluminis.</verse><verse id="19">Dixit quoque Dominus ad Moysen : Dic ad Aaron : Tolle virgam tuam, et extende manum tuam super aquas Ægypti, et super fluvios eorum, et rivos ac paludes, et omnes lacus aquarum, ut vertantur in sanguinem : et sit cruor in omni terra Ægypti, tam in ligneis vasis quam in saxeis.</verse><verse id="20">Feceruntque Moyses et Aaron sicut præceperat Dominus : et elevans virgam percussit aquam fluminis coram Pharaone et servis ejus : quæ versa est in sanguinem.</verse><verse id="21">Et pisces, qui erant in flumine, mortui sunt : computruitque fluvius, et non poterant Ægyptii bibere aquam fluminis, et fuit sanguis in tota terra Ægypti.</verse><verse id="22">Feceruntque similiter malefici Ægyptiorum incantationibus suis : et induratum est cor Pharaonis, nec audivit eos, sicut præceperat Dominus.</verse><verse id="23">Avertitque se, et ingressus est domum suam, nec apposuit cor etiam hac vice.</verse><verse id="24">Foderunt autem omnes Ægyptii per circuitum fluminis aquam ut biberent : non enim poterant bibere de aqua fluminis.</verse><verse id="25">Impletique sunt septem dies, postquam percussit Dominus fluvium.</verse></chapter><chapter id="8"><verse id="1">Dixit quoque Dominus ad Moysen : Ingredere ad Pharaonem, et dices ad eum : Hæc dicit Dominus : Dimitte populum meum, ut sacrificet mihi :</verse><verse id="2">sin autem nolueris dimittere, ecce ego percutiam omnes terminos tuos ranis,</verse><verse id="3">et ebulliet fluvius ranas : quæ ascendent, et ingredientur domum tuam, et cubiculum lectuli tui, et super stratum tuum, et in domos servorum tuorum, et in populum tuum, et in furnos tuos, et in reliquias ciborum tuorum :</verse><verse id="4">et ad te, et ad populum tuum, et ad omnes servos tuos intrabunt ranæ.</verse><verse id="5">Dixitque Dominus ad Moysen : Dic ad Aaron : Extende manum tuam super fluvios ac super rivos et paludes, et educ ranas super terram Ægypti.</verse><verse id="6">Et extendit Aaron manum super aquas Ægypti, et ascenderunt ranæ, operueruntque terram Ægypti.</verse><verse id="7">Fecerunt autem et malefici per incantationes suas similiter, eduxeruntque ranas super terram Ægypti.</verse><verse id="8">Vocavit autem Pharao Moysen et Aaron, et dixit eis : Orate Dominum ut auferat ranas a me et a populo meo, et dimittam populum ut sacrificet Domino.</verse><verse id="9">Dixitque Moyses ad Pharaonem : Constitue mihi quando deprecer pro te, et pro servis tuis, et pro populo tuo, ut abigantur ranæ a te, et a domo tua, et a servis tuis, et a populo tuo : et tantum in flumine remaneant.</verse><verse id="10">Qui respondit : Cras. At ille : Juxta, inquit, verbum tuum faciam : ut scias quoniam non est sicut Dominus Deus noster.</verse><verse id="11">Et recedent ranæ a te, et a domo tua, et a servis tuis, et a populo tuo : et tantum in flumine remanebunt.</verse><verse id="12">Egressique sunt Moyses et Aaron a Pharaone : et clamavit Moyses ad Dominum pro sponsione ranarum quam condixerat Pharaoni.</verse><verse id="13">Fecitque Dominus juxta verbum Moysi : et mortuæ sunt ranæ de domibus, et de villis, et de agris.</verse><verse id="14">Congregaveruntque eas in immensos aggeres, et computruit terra.</verse><verse id="15">Videns autem Pharao quod data esset requies, ingravavit cor suum, et non audivit eos, sicut præceperat Dominus.</verse><verse id="16">Dixitque Dominus ad Moysen : Loquere ad Aaron : Extende virgam tuam, et percute pulverem terræ : et sint sciniphes in universa terra Ægypti.</verse><verse id="17">Feceruntque ita. Et extendit Aaron manum, virgam tenens : percussitque pulverem terræ, et facti sunt sciniphes in hominibus, et in jumentis : omnis pulvis terræ versus est in sciniphes per totam terram Ægypti.</verse><verse id="18">Feceruntque similiter malefici incantationibus suis, ut educerent sciniphes, et non potuerunt : erantque sciniphes tam in hominibus quam in jumentis.</verse><verse id="19">Et dixerunt malefici ad Pharaonem : Digitus Dei est hic ; induratumque est cor Pharaonis, et non audivit eos sicut præceperat Dominus.</verse><verse id="20">Dixit quoque Dominus ad Moysen : Consurge diluculo, et sta coram Pharaone : egredietur enim ad aquas : et dices ad eum : Hæc dicit Dominus : Dimitte populum meum ut sacrificet mihi.</verse><verse id="21">Quod si non dimiseris eum, ecce ego immittam in te, et in servos tuos, et in populum tuum, et in domos tuas, omne genus muscarum : et implebuntur domus Ægyptiorum muscis diversi generis, et universa terra in qua fuerint.</verse><verse id="22">Faciamque mirabilem in die illa terram Gessen, in qua populus meus est, ut non sint ibi muscæ : et scias quoniam ego Dominus in medio terræ.</verse><verse id="23">Ponamque divisionem inter populum meum et populum tuum : cras erit signum istud.</verse><verse id="24">Fecitque Dominus ita. Et venit musca gravissima in domos Pharaonis et servorum ejus, et in omnem terram Ægypti : corruptaque est terra ab hujuscemodi muscis.</verse><verse id="25">Vocavitque Pharao Moysen et Aaron, et ait eis : Ite et sacrificate Deo vestro in terra hac.</verse><verse id="26">Et ait Moyses : Non potest ita fieri : abominationes enim Ægyptiorum immolabimus Domino Deo nostro : quod si mactaverimus ea quæ colunt Ægyptii coram eis, lapidibus nos obruent.</verse><verse id="27">Viam trium dierum pergemus in solitudinem : et sacrificabimus Domino Deo nostro, sicut præcepit nobis.</verse><verse id="28">Dixitque Pharao : Ego dimittam vos ut sacrificetis Domino Deo vestro in deserto : verumtamen longius ne abeatis, rogate pro me.</verse><verse id="29">At ait Moyses : Egressus a te, orabo Dominum : et recedet musca a Pharaone, et a servis suis, et a populo ejus cras : verumtamen noli ultra fallere, ut non dimittas populum sacrificare Domino.</verse><verse id="30">Egressusque Moyses a Pharaone, oravit Dominum.</verse><verse id="31">Qui fecit juxta verbum illius, et abstulit muscas a Pharaone, et a servis suis, et a populo ejus : non superfuit ne una quidem.</verse><verse id="32">Et ingravatum est cor Pharaonis, ita ut nec hac quidem vice dimitteret populum.</verse></chapter><chapter id="9"><verse id="1">Dixit autem Dominus ad Moysen : Ingredere ad Pharaonem, et loquere ad eum : Hæc dicit Dominus Deus Hebræorum : Dimitte populum meum ut sacrificet mihi.</verse><verse id="2">Quod si adhuc renuis, et retines eos,</verse><verse id="3">ecce manus mea erit super agros tuos, et super equos, et asinos, et camelos, et boves, et oves, pestis valde gravis.</verse><verse id="4">Et faciet Dominus mirabile inter possessiones Israël et possessiones Ægyptiorum, ut nihil omnino pereat ex eis quæ pertinent ad filios Israël.</verse><verse id="5">Constituitque Dominus tempus, dicens : Cras faciet Dominus verbum istud in terra.</verse><verse id="6">Fecit ergo Dominus verbum hoc altera die : mortuaque sunt omnia animantia Ægyptiorum ; de animalibus vero filiorum Israël, nihil omnino periit.</verse><verse id="7">Et misit Pharao ad videndum : nec erat quidquam mortuum de his quæ possidebat Israël. Ingravatumque est cor Pharaonis, et non dimisit populum.</verse><verse id="8">Et dixit Dominus ad Moysen et Aaron : Tollite plenas manus cineris de camino, et spargat illum Moyses in cælum coram Pharaone.</verse><verse id="9">Sitque pulvis super omnem terram Ægypti : erunt enim in hominibus et jumentis ulcera, et vesicæ turgentes in universa terra Ægypti.</verse><verse id="10">Tuleruntque cinerem de camino, et steterunt coram Pharaone, et sparsit illum Moyses in cælum : factaque sunt ulcera vesicarum turgentium in hominibus et jumentis :</verse><verse id="11">nec poterant malefici stare coram Moyse propter ulcera quæ in illis erant, et in omni terra Ægypti.</verse><verse id="12">Induravitque Dominus cor Pharaonis, et non audivit eos, sicut locutus est Dominus ad Moysen.</verse><verse id="13">Dixitque Dominus ad Moysen : Mane consurge, et sta coram Pharaone, et dices ad eum : Hæc dicit Dominus Deus Hebræorum : Dimitte populum meum ut sacrificet mihi.</verse><verse id="14">Quia in hac vice mittam omnes plagas meas super cor tuum, et super servos tuos, et super populum tuum : ut scias quod non sit similis mei in omni terra.</verse><verse id="15">Nunc enim extendens manum percutiam te, et populum tuum peste, peribisque de terra.</verse><verse id="16">Idcirco autem posui te, ut ostendam in te fortitudinem meam, et narretur nomen meum in omni terra.</verse><verse id="17">Adhuc retines populum meum, et non vis dimittere eum ?</verse><verse id="18">En pluam cras hac ipsa hora grandinem multam nimis, qualis non fuit in Ægypto a die qua fundata est, usque in præsens tempus.</verse><verse id="19">Mitte ergo jam nunc, et congrega jumenta tua, et omnia quæ habes in agro : homines enim, et jumenta, et universa quæ inventa fuerint foris, nec congregata de agris, cecideritque super ea grando, morientur.</verse><verse id="20">Qui timuit verbum Domini de servis Pharaonis, facit confugere servos suos et jumenta in domos :</verse><verse id="21">qui autem neglexit sermonem Domini, dimisit servos suos et jumenta in agris.</verse><verse id="22">Et dixit Dominus ad Moysen : Extende manum tuam in cælum, ut fiat grando in universa terra Ægypti super homines, et super jumenta, et super omnem herbam agri in terra Ægypti.</verse><verse id="23">Extenditque Moyses virgam in cælum, et Dominus dedit tonitrua, et grandinem, ac discurrentia fulgura super terram : pluitque Dominus grandinem super terram Ægypti.</verse><verse id="24">Et grando et ignis mista pariter ferebantur : tantæque fuit magnitudinis, quanta ante numquam apparuit in universa terra Ægypti ex quo gens illa condita est.</verse><verse id="25">Et percussit grando in omni terra Ægypti cuncta quæ fuerunt in agris, ab homine usque ad jumentum : cunctamque herbam agri percussit grando, et omne lignum regionis confregit.</verse><verse id="26">Tantum in terra Gessen, ubi erant filii Israël, grando non cecidit.</verse><verse id="27">Misitque Pharao, et vocavit Moysen et Aaron, dicens ad eos : Peccavi etiam nunc : Dominus justus ; ego et populus meus, impii.</verse><verse id="28">Orate Dominum ut desinant tonitrua Dei, et grando : ut dimittam vos, et nequaquam hic ultra maneatis.</verse><verse id="29">Ait Moyses : Cum egressus fuero de urbe, extendam palmas meas ad Dominum, et cessabunt tonitrua, et grando non erit, ut scias quia Domini est terra :</verse><verse id="30">novi autem quod et tu et servi tui necdum timeatis Dominum Deum.</verse><verse id="31">Linum ergo et hordeum læsum est, eo quod hordeum esset virens, et linum jam folliculos germinaret :</verse><verse id="32">triticum autem et far non sunt læsa, quia serotina erant.</verse><verse id="33">Egressusque Moyses a Pharaone ex urbe, tetendit manus ad Dominum : et cessaverunt tonitrua et grando, nec ultra stillavit pluvia super terram.</verse><verse id="34">Videns autem Pharao quod cessasset pluvia, et grando, et tonitrua, auxit peccatum :</verse><verse id="35">et ingravatum est cor ejus, et servorum illius, et induratum nimis : nec dimisit filios Israël, sicut præceperat Dominus per manum Moysi.</verse></chapter><chapter id="10"><verse id="1">Et dixit Dominus ad Moysen : Ingredere ad Pharaonem : ego enim induravi cor ejus, et servorum illius, ut faciam signa mea hæc in eo :</verse><verse id="2">et narres in auribus filii tui, et nepotum tuorum, quoties contriverim Ægyptios, et signa mea fecerim in eis : et sciatis quia ego Dominus.</verse><verse id="3">Introierunt ergo Moyses et Aaron ad Pharaonem, et dixerunt ei : Hæc dicit Dominus Deus Hebræorum : Usquequo non vis subjici mihi ? dimitte populum meum, ut sacrificet mihi.</verse><verse id="4">Sin autem resistis, et non vis dimittere eum : ecce ego inducam cras locustam in fines tuos :</verse><verse id="5">quæ operiat superficiem terræ, ne quidquam ejus appareat, sed comedatur quod residuum fuerit grandini : corrodet enim omnia ligna quæ germinant in agris.</verse><verse id="6">Et implebunt domos tuas, et servorum tuorum, et omnium Ægyptiorum, quantam non viderunt patres tui, et avi, ex quo orti sunt super terram, usque in præsentem diem. Avertitque se, et egressus est a Pharaone.</verse><verse id="7">Dixerunt autem servi Pharaonis ad eum : Usquequo patiemur hoc scandalum ? dimitte homines, ut sacrificent Domino Deo suo ; nonne vides quod perierit Ægyptus ?</verse><verse id="8">Revocaveruntque Moysen et Aaron ad Pharaonem : qui dixit eis : Ite, sacrificate Domino Deo vestro : quinam sunt qui ituri sunt ?</verse><verse id="9">Ait Moyses : Cum parvulis nostris, et senioribus pergemus, cum filiis et filiabus, cum ovibus et armentis : est enim solemnitas Domini Dei nostri.</verse><verse id="10">Et respondit Pharao : Sic Dominus sit vobiscum, quomodo ego dimittam vos, et parvulos vestros, cui dubium est quod pessime cogitetis ?</verse><verse id="11">non fiet ita, sed ite tantum viri, et sacrificate Domino : hoc enim et ipsi petistis. Statimque ejecti sunt de conspectu Pharaonis.</verse><verse id="12">Dixit autem Dominus ad Moysen : Extende manum tuam super terram Ægypti ad locustam, ut ascendat super eam, et devoret omnem herbam quæ residua fuerit grandini.</verse><verse id="13">Et extendit Moyses virgam super terram Ægypti : et Dominus induxit ventum urentem tota die illa et nocte : et mane facto, ventus urens levavit locustas.</verse><verse id="14">Quæ ascenderunt super universam terram Ægypti : et sederunt in cunctis finibus Ægyptiorum innumerabiles, quales ante illud tempus non fuerant, nec postea futuræ sunt.</verse><verse id="15">Operueruntque universam superficiem terræ, vastantes omnia. Devorata est igitur herba terræ, et quidquid pomorum in arboribus fuit, quæ grando dimiserat : nihilque omnino virens relictum est in lignis et in herbis terræ, in cuncta Ægypto.</verse><verse id="16">Quam ob rem festinus Pharao vocavit Moysen et Aaron, et dixit eis : Peccavi in Dominum Deum vestrum, et in vos.</verse><verse id="17">Sed nunc dimittite peccatum mihi etiam hac vice, et rogate Dominum Deum vestrum, ut auferat a me mortem istam.</verse><verse id="18">Egressusque Moyses de conspectu Pharaonis, oravit Dominum.</verse><verse id="19">Qui flare fecit ventum ab occidente vehementissimum, et arreptam locustam projecit in mare Rubrum : non remansit ne una quidem in cunctis finibus Ægypti.</verse><verse id="20">Et induravit Dominus cor Pharaonis, nec dimisit filios Israël.</verse><verse id="21">Dixit autem Dominus ad Moysen : Extende manum tuam in cælum : et sint tenebræ super terram Ægypti tam densæ, ut palpari queant.</verse><verse id="22">Extenditque Moyses manum in cælum : et factæ sunt tenebræ horribiles in universa terra Ægypti tribus diebus.</verse><verse id="23">Nemo vidit fratrem suum, nec movit se de loco in quo erat : ubicumque autem habitabant filii Israël, lux erat.</verse><verse id="24">Vocavitque Pharao Moysen et Aaron, et dixit eis : Ite, sacrificate Domino : oves tantum vestræ et armenta remaneant, parvuli vestri eant vobiscum.</verse><verse id="25">Ait Moyses : Hostias quoque et holocausta dabis nobis, quæ offeramus Domino Deo nostro.</verse><verse id="26">Cuncti greges pergent nobiscum ; non remanebit ex eis ungula : quæ necessaria sunt in cultum Domini Dei nostri : præsertim cum ignoremus quid debeat immolari, donec ad ipsum locum perveniamus.</verse><verse id="27">Induravit autem Dominus cor Pharaonis, et noluit dimittere eos.</verse><verse id="28">Dixitque Pharao ad Moysen : Recede a me, et cave ne ultra videas faciem meam : quocumque die apparueris mihi, morieris.</verse><verse id="29">Respondit Moyses : Ita fiet ut locutus es : non videbo ultra faciem tuam.</verse></chapter><chapter id="11"><verse id="1">Et dixit Dominus ad Moysen : Adhuc una plaga tangam Pharaonem et Ægyptum, et post hæc dimittet vos, et exire compellet.</verse><verse id="2">Dices ergo omni plebi ut postulet vir ab amico suo, et mulier a vicina sua, vasa argentea et aurea.</verse><verse id="3">Dabit autem Dominus gratiam populo suo coram Ægyptiis. Fuitque Moyses vir magnus valde in terra Ægypti coram servis Pharaonis et omni populo.</verse><verse id="4">Et ait : Hæc dicit Dominus : Media nocte egrediar in Ægyptum :</verse><verse id="5">et morietur omne primogenitum in terra Ægyptiorum, a primogenito Pharaonis, qui sedet in solio ejus, usque ad primogenitum ancillæ quæ est ad molam, et omnia primogenita jumentorum.</verse><verse id="6">Eritque clamor magnus in universa terra Ægypti, qualis nec ante fuit, nec postea futurus est.</verse><verse id="7">Apud omnes autem filios Israël non mutiet canis ab homine usque ad pecus : ut sciatis quanto miraculo dividat Dominus Ægyptios et Israël.</verse><verse id="8">Descendentque omnes servi tui isti ad me, et adorabunt me, dicentes : Egredere tu, et omnis populus qui subjectus est tibi : post hæc egrediemur.</verse><verse id="9">Et exivit a Pharaone iratus nimis. Dixit autem Dominus ad Moysen : Non audiet vos Pharao ut multa signa fiant in terra Ægypti.</verse><verse id="10">Moyses autem et Aaron fecerunt omnia ostenta, quæ scripta sunt, coram Pharaone. Et induravit Dominus cor Pharaonis, nec dimisit filios Israël de terra sua.</verse></chapter><chapter id="12"><verse id="1">Dixit quoque Dominus ad Moysen et Aaron in terra Ægypti :</verse><verse id="2">Mensis iste, vobis principium mensium : primus erit in mensibus anni.</verse><verse id="3">Loquimini ad universum cœtum filiorum Israël, et dicite eis : Decima die mensis hujus tollat unusquisque agnum per familias et domos suas.</verse><verse id="4">Sin autem minor est numerus ut sufficere possit ad vescendum agnum, assumet vicinum suum qui junctus est domui suæ, juxta numerum animarum quæ sufficere possunt ad esum agni.</verse><verse id="5">Erit autem agnus absque macula, masculus, anniculus : juxta quem ritum tolletis et hædum.</verse><verse id="6">Et servabitis eum usque ad quartamdecimam diem mensis hujus : immolabitque eum universa multitudo filiorum Israël ad vesperam.</verse><verse id="7">Et sument de sanguine ejus, ac ponent super utrumque postem, et in superliminaribus domorum, in quibus comedent illum.</verse><verse id="8">Et edent carnes nocte illa assas igni, et azymos panes cum lactucis agrestibus.</verse><verse id="9">Non comedetis ex eo crudum quid, nec coctum aqua, sed tantum assum igni : caput cum pedibus ejus et intestinis vorabitis.</verse><verse id="10">Nec remanebit quidquam ex eo usque mane ; si quid residuum fuerit, igne comburetis.</verse><verse id="11">Sic autem comedetis illum : renes vestros accingetis, et calceamenta habebitis in pedibus, tenentes baculos in manibus, et comedetis festinanter : est enim Phase (id est, transitus) Domini.</verse><verse id="12">Et transibo per terram Ægypti nocte illa, percutiamque omne primogenitum in terra Ægypti ab homine usque ad pecus : et in cunctis diis Ægypti faciam judicia. Ego Dominus.</verse><verse id="13">Erit autem sanguis vobis in signum in ædibus in quibus eritis : et videbo sanguinem, et transibo vos : nec erit in vobis plaga disperdens quando percussero terram Ægypti.</verse><verse id="14">Habebitis autem hunc diem in monimentum : et celebrabitis eam solemnem Domino in generationibus vestris cultu sempiterno.</verse><verse id="15">Septem diebus azyma comedetis : in die primo non erit fermentum in domibus vestris : quicumque comederit fermentatum, peribit anima illa de Israël, a primo die usque ad diem septimum.</verse><verse id="16">Dies prima erit sancta atque solemnis, et dies septima eadem festivitate venerabilis : nihil operis facietis in eis, exceptis his, quæ ad vescendum pertinent.</verse><verse id="17">Et observabitis azyma : in eadem enim ipsa die educam exercitum vestrum de terra Ægypti, et custodietis diem istum in generationes vestras ritu perpetuo.</verse><verse id="18">Primo mense, quartadecima die mensis ad vesperam, comedetis azyma usque ad diem vigesimam primam ejusdem mensis ad vesperam.</verse><verse id="19">Septem diebus fermentum non invenietur in domibus vestris : qui comederit fermentatum, peribit anima ejus de cœtu Israël, tam de advenis quam de indigenis terræ.</verse><verse id="20">Omne fermentatum non comedetis : in cunctis habitaculis vestris edetis azyma.</verse><verse id="21">Vocavit autem Moyses omnes seniores filiorum Israël, et dixit ad eos : Ite tollentes animal per familias vestras, et immolate Phase.</verse><verse id="22">Fasciculumque hyssopi tingite in sanguine qui est in limine, et aspergite ex eo superliminare, et utrumque postem : nullus vestrum egrediatur ostium domus suæ usque mane.</verse><verse id="23">Transibit enim Dominus percutiens Ægyptios : cumque viderit sanguinem in superliminari, et in utroque poste, transcendet ostium domus, et non sinet percussorem ingredi domos vestras et lædere.</verse><verse id="24">Custodi verbum istud legitimum tibi et filiis tuis usque in æternum.</verse><verse id="25">Cumque introieritis terram, quam Dominus daturus est vobis ut pollicitus est, observabitis cæremonias istas.</verse><verse id="26">Et cum dixerint vobis filii vestri : Quæ est ista religio ?</verse><verse id="27">Dicetis eis : Victima transitus Domini est, quando transivit super domos filiorum Israël in Ægypto, percutiens Ægyptios, et domos nostras liberans. Incurvatusque populus adoravit.</verse><verse id="28">Et egressi filii Israël fecerunt sicut præceperat Dominus Moysi et Aaron.</verse><verse id="29">Factum est autem in noctis medio, percussit Dominus omne primogenitum in terra Ægypti, a primogenito Pharaonis, qui in solio ejus sedebat, usque ad primogenitum captivæ quæ erat in carcere, et omne primogenitum jumentorum.</verse><verse id="30">Surrexitque Pharao nocte, et omnes servi ejus, cunctaque Ægyptus : et ortus est clamor magnus in Ægypto : neque enim erat domus in qua non jaceret mortuus.</verse><verse id="31">Vocatisque Pharao Moyse et Aaron nocte, ait : Surgite et egredimini a populo meo, vos et filii Israël : ite, immolate Domino sicut dicitis.</verse><verse id="32">Oves vestras et armenta assumite ut petieratis, et abeuntes benedicite mihi.</verse><verse id="33">Urgebantque Ægyptii populum de terra exire velociter, dicentes : Omnes moriemur.</verse><verse id="34">Tulit igitur populus conspersam farinam antequam fermentaretur : et ligans in palliis, posuit super humeros suos.</verse><verse id="35">Feceruntque filii Israël sicut præceperat Moyses : et petierunt ab Ægyptiis vasa argentea et aurea, vestemque plurimam.</verse><verse id="36">Dominus autem dedit gratiam populo coram Ægyptiis ut commodarent eis : et spoliaverunt Ægyptios.</verse><verse id="37">Profectique sunt filii Israël de Ramesse in Socoth, sexcenta fere millia peditum virorum, absque parvulis.</verse><verse id="38">Sed et vulgus promiscuum innumerabile ascendit cum eis, oves et armenta et animantia diversi generis multa nimis.</verse><verse id="39">Coxeruntque farinam, quam dudum de Ægypto conspersam tulerant : et fecerunt subcinericios panes azymos : neque enim poterant fermentari, cogentibus exire Ægyptiis, et nullam facere sinentibus moram : nec pulmenti quidquam occurrerat præparare.</verse><verse id="40">Habitatio autem filiorum Israël qua manserunt in Ægypto, fuit quadringentorum triginta annorum.</verse><verse id="41">Quibus expletis, eadem die egressus est omnis exercitus Domini de terra Ægypti.</verse><verse id="42">Nox ista est observabilis Domini, quando eduxit eos de terra Ægypti : hanc observare debent omnes filii Israël in generationibus suis.</verse><verse id="43">Dixitque Dominus ad Moysen et Aaron : Hæc est religio Phase : omnis alienigena non comedet ex eo.</verse><verse id="44">Omnis autem servus emptitius circumcidetur, et sic comedet.</verse><verse id="45">Advena et mercenarius non edent ex eo.</verse><verse id="46">In una domo comedetur, nec efferetis de carnibus ejus foras, nec os illius confringetis.</verse><verse id="47">Omnis cœtus filiorum Israël faciet illud.</verse><verse id="48">Quod si quis peregrinorum in vestram voluerit transire coloniam, et facere Phase Domini, circumcidetur prius omne masculinum ejus, et tunc rite celebrabit : eritque sicut indigena terræ : si quis autem circumcisus non fuerit, non vescetur ex eo.</verse><verse id="49">Eadem lex erit indigenæ et colono qui peregrinatur apud vos.</verse><verse id="50">Feceruntque omnes filii Israël sicut præceperat Dominus Moysi et Aaron.</verse><verse id="51">Et eadem die eduxit Dominus filios Israël de terra Ægypti per turmas suas.</verse></chapter><chapter id="13"><verse id="1">Locutusque est Dominus ad Moysen, dicens :</verse><verse id="2">Sanctifica mihi omne primogenitum quod aperit vulvam in filiis Israël, tam de hominibus quam de jumentis : mea sunt enim omnia.</verse><verse id="3">Et ait Moyses ad populum : Mementote diei hujus in qua egressi estis de Ægypto et de domo servitutis, quoniam in manu forti eduxit vos Dominus de loco isto : ut non comedatis fermentatum panem.</verse><verse id="4">Hodie egredimini mense novarum frugum.</verse><verse id="5">Cumque introduxerit te Dominus in terram Chananæi, et Hethæi, et Amorrhæi, et Hevæi, et Jebusæi, quam juravit patribus tuis ut daret tibi, terram fluentem lacte et melle, celebrabis hunc morem sacrorum mense isto.</verse><verse id="6">Septem diebus vesceris azymis : et in die septimo erit solemnitas Domini.</verse><verse id="7">Azyma comedetis septem diebus : non apparebit apud te aliquid fermentatum, nec in cunctis finibus tuis.</verse><verse id="8">Narrabisque filio tuo in die illo, dicens : Hoc est quod fecit mihi Dominus quando egressus sum de Ægypto.</verse><verse id="9">Et erit quasi signum in manu tua, et quasi monimentum ante oculos tuos : et ut lex Domini semper sit in ore tuo, in manu enim forti eduxit te Dominus de Ægypto.</verse><verse id="10">Custodies hujuscemodi cultum statuto tempore a diebus in dies.</verse><verse id="11">Cumque introduxerit te Dominus in terram Chananæi, sicut juravit tibi et patribus tuis, et dederit tibi eam :</verse><verse id="12">separabis omne quod aperit vulvam Domino, et quod primitivum est in pecoribus tuis : quidquid habueris masculini sexus, consecrabis Domino.</verse><verse id="13">Primogenitum asini mutabis ove : quod si non redemeris, interficies. Omne autem primogenitum hominis de filiis tuis, pretio redimes.</verse><verse id="14">Cumque interrogaverit te filius tuus cras, dicens : Quid est hoc ? respondebis ei : In manu forti eduxit nos Dominus de terra Ægypti, de domo servitutis.</verse><verse id="15">Nam cum induratus esset Pharao, et nollet nos dimittere, occidit Dominus omne primogenitum in terra Ægypti, a primogenito hominis usque ad primogenitum jumentorum : idcirco immolo Domino omne quod aperit vulvam masculini sexus, et omnia primogenita filiorum meorum redimo.</verse><verse id="16">Erit igitur quasi signum in manu tua, et quasi appensum quid, ob recordationem, inter oculos tuos : eo quod in manu forti eduxit nos Dominus de Ægypto.</verse><verse id="17">Igitur cum emisisset Pharao populum, non eos duxit Deus per viam terræ Philisthiim quæ vicina est : reputans ne forte pœniteret eum, si vidisset adversum se bella consurgere, et reverteretur in Ægyptum.</verse><verse id="18">Sed circumduxit per viam deserti, quæ est juxta mare Rubrum : et armati ascenderunt filii Israël de terra Ægypti.</verse><verse id="19">Tulit quoque Moyses ossa Joseph secum : eo quod adjurasset filios Israël, dicens : Visitabit vos Deus ; efferte ossa mea hinc vobiscum.</verse><verse id="20">Profectique de Socoth castrametati sunt in Etham, in extremis finibus solitudinis.</verse><verse id="21">Dominus autem præcedebat eos ad ostendendam viam per diem in columna nubis, et per noctem in columna ignis : ut dux esset itineris utroque tempore.</verse><verse id="22">Numquam defuit columna nubis per diem, nec columna ignis per noctem, coram populo.</verse></chapter><chapter id="14"><verse id="1">Locutus est autem Dominus ad Moysen, dicens :</verse><verse id="2">Loquere filiis Israël : Reversi castrametentur e regione Phihahiroth, quæ est inter Magdalum et mare contra Beelsephon : in conspectu ejus castra ponetis super mare.</verse><verse id="3">Dicturusque est Pharao super filiis Israël : Coarctati sunt in terra ; conclusit eos desertum.</verse><verse id="4">Et indurabo cor ejus, ac persequetur vos : et glorificabor in Pharaone, et in omni exercitu ejus ; scientque Ægyptii quia ego sum Dominus. Feceruntque ita.</verse><verse id="5">Et nuntiatum est regi Ægyptiorum quod fugisset populus : immutatumque est cor Pharaonis et servorum ejus super populo, et dixerunt : Quid voluimus facere ut dimitteremus Israël, ne serviret nobis ?</verse><verse id="6">Junxit ergo currum, et omnem populum suum assumpsit secum.</verse><verse id="7">Tulitque sexcentos currus electos, et quidquid in Ægypto curruum fuit : et duces totius exercitus.</verse><verse id="8">Induravitque Dominus cor Pharaonis regis Ægypti, et persecutus est filios Israël : at illi egressi sunt in manu excelsa.</verse><verse id="9">Cumque persequerentur Ægyptii vestigia præcedentium, repererunt eos in castris super mare : omnis equitatus et currus Pharaonis, et universus exercitus, erant in Phihahiroth contra Beelsephon.</verse><verse id="10">Cumque appropinquasset Pharao, levantes filii Israël oculos, viderunt Ægyptios post se, et timuerunt valde : clamaveruntque ad Dominum,</verse><verse id="11">et dixerunt ad Moysen : Forsitan non erant sepulchra in Ægypto, ideo tulisti nos ut moreremur in solitudine : quid hoc facere voluisti, ut educeres nos ex Ægypto ?</verse><verse id="12">nonne iste est sermo, quem loquebamur ad te in Ægypto, dicentes : Recede a nobis, ut serviamus Ægyptiis ? multo enim melius erat servire eis, quam mori in solitudine.</verse><verse id="13">Et ait Moyses ad populum : Nolite timere : state, et videte magnalia Domini quæ facturus est hodie : Ægyptios enim, quos nunc videtis, nequaquam ultra videbitis usque in sempiternum.</verse><verse id="14">Dominus pugnabit pro vobis, et vos tacebitis.</verse><verse id="15">Dixitque Dominus ad Moysen : Quid clamas ad me ? loquere filiis Israël ut proficiscantur.</verse><verse id="16">Tu autem eleva virgam tuam, et extende manum tuam super mare, et divide illud : ut gradiantur filii Israël in medio mari per siccum.</verse><verse id="17">Ego autem indurabo cor Ægyptiorum ut persequantur vos : et glorificabor in Pharaone, et in omni exercitu ejus, et in curribus et in equitibus illius.</verse><verse id="18">Et scient Ægyptii quia ego sum Dominus cum glorificatus fuero in Pharaone, et in curribus atque in equitibus ejus.</verse><verse id="19">Tollensque se angelus Dei, qui præcedebat castra Israël, abiit post eos : et cum eo pariter columna nubis, priora dimittens, post tergum</verse><verse id="20">stetit, inter castra Ægyptiorum et castra Israël : et erat nubes tenebrosa, et illuminans noctem, ita ut ad se invicem toto noctis tempore accedere non valerent.</verse><verse id="21">Cumque extendisset Moyses manum super mare, abstulit illud Dominus flante vento vehementi et urente tota nocte, et vertit in siccum : divisaque est aqua.</verse><verse id="22">Et ingressi sunt filii Israël per medium sicci maris : erat enim aqua quasi murus a dextra eorum et læva.</verse><verse id="23">Persequentesque Ægyptii ingressi sunt post eos, et omnis equitatus Pharaonis, currus ejus et equites per medium maris.</verse><verse id="24">Jamque advenerat vigilia matutina, et ecce respiciens Dominus super castra Ægyptiorum per columnam ignis et nubis, interfecit exercitum eorum,</verse><verse id="25">et subvertit rotas curruum, ferebanturque in profundum. Dixerunt ergo Ægyptii : Fugiamus Israëlem : Dominus enim pugnat pro eis contra nos.</verse><verse id="26">Et ait Dominus ad Moysen : Extende manum tuam super mare, ut revertantur aquæ ad Ægyptios super currus et equites eorum.</verse><verse id="27">Cumque extendisset Moyses manum contra mare, reversum est primo diluculo ad priorem locum : fugientibusque Ægyptiis occurrerunt aquæ, et involvit eos Dominus in mediis fluctibus.</verse><verse id="28">Reversæque sunt aquæ, et operuerunt currus et equites cuncti exercitus Pharaonis, qui sequentes ingressi fuerant mare : nec unus quidem superfuit ex eis.</verse><verse id="29">Filii autem Israël perrexerunt per medium sicci maris, et aquæ eis erant quasi pro muro a dextris et a sinistris :</verse><verse id="30">liberavitque Dominus in die illa Israël de manu Ægyptiorum.</verse><verse id="31">Et viderunt Ægyptios mortuos super littus maris, et manum magnam quam exercuerat Dominus contra eos : timuitque populus Dominum, et crediderunt Domino, et Moysi servo ejus.</verse></chapter><chapter id="15"><verse id="1">Tunc cecinit Moyses et filii Israël carmen hoc Domino, et dixerunt :
Cantemus Domino : gloriose enim magnificatus est,
equum et ascensorem dejecit in mare.</verse><verse id="2">Fortitudo mea, et laus mea Dominus,
et factus est mihi in salutem :
iste Deus meus, et glorificabo eum :
Deus patris mei, et exaltabo eum.</verse><verse id="3">Dominus quasi vir pugnator,
Omnipotens nomen ejus,</verse><verse id="4">currus Pharaonis et exercitum ejus projecit in mare :
electi principes ejus submersi sunt in mari Rubro.</verse><verse id="5">Abyssi operuerunt eos ;
descenderunt in profundum quasi lapis.</verse><verse id="6">Dextera tua, Domine, magnificata est in fortitudine :
dextera tua, Domine, percussit inimicum.</verse><verse id="7">Et in multitudine gloriæ tuæ deposuisti adversarios tuos :
misisti iram tuam, quæ devoravit eos sicut stipulam.</verse><verse id="8">Et in spiritu furoris tui congregatæ sunt aquæ :
stetit unda fluens, congregata sunt abyssi in medio mari.</verse><verse id="9">Dixit inimicus : Persequar et comprehendam,
dividam spolia, implebitur anima mea :
evaginabo gladium meum, interficiet eos manus mea.</verse><verse id="10">Flavit spiritus tuus, et operuit eos mare :
submersi sunt quasi plumbum in aquis vehementibus.</verse><verse id="11">Quis similis tui in fortibus, Domine ?
quis similis tui, magnificus in sanctitate,
terribilis atque laudabilis, faciens mirabilia ?</verse><verse id="12">Extendisti manum tuam, et devoravit eos terra.</verse><verse id="13">Dux fuisti in misericordia tua populo quem redemisti :
et portasti eum in fortitudine tua, ad habitaculum sanctum tuum.</verse><verse id="14">Ascenderunt populi, et irati sunt :
dolores obtinuerunt habitatores Philisthiim.</verse><verse id="15">Tunc conturbati sunt principes Edom,
robustos Moab obtinuit tremor :
obriguerunt omnes habitatores Chanaan.</verse><verse id="16">Irruat super eos formido et pavor, in magnitudine brachii tui :
fiant immobiles quasi lapis,
donec pertranseat populus tuus, Domine,
donec pertranseat populus tuus iste, quem possedisti.</verse><verse id="17">Introduces eos, et plantabis in monte hæreditatis tuæ,
firmissimo habitaculo tuo quod operatus es, Domine :
sanctuarium tuum, Domine, quod firmaverunt manus tuæ.</verse><verse id="18">Dominus regnabit in æternum et ultra.</verse><verse id="19">Ingressus est enim eques Pharao
cum curribus et equitibus ejus in mare :
et reduxit super eos Dominus
aquas maris :
filii autem Israël ambulaverunt per siccum in medio ejus.</verse><verse id="20">Sumpsit ergo Maria prophetissa, soror Aaron, tympanum in manu sua : egressæque sunt omnes mulieres post eam cum tympanis et choris,</verse><verse id="21">quibus præcinebat, dicens :
Cantemus Domino, gloriose enim magnificatus est :
equum et ascensorem ejus dejecit in mare.</verse><verse id="22">Tulit autem Moyses Israël de mari Rubro, et egressi sunt in desertum Sur : ambulaveruntque tribus diebus per solitudinem, et non inveniebant aquam.</verse><verse id="23">Et venerunt in Mara, nec poterant bibere aquas de Mara, eo quod essent amaræ : unde et congruum loco nomen imposuit, vocans illum Mara, id est, amaritudinem.</verse><verse id="24">Et murmuravit populus contra Moysen, dicens : Quid bibemus ?</verse><verse id="25">At ille clamavit ad Dominum, qui ostendit ei lignum : quod cum misisset in aquas, in dulcedinem versæ sunt : ibi constituit ei præcepta, atque judicia, et ibi tentavit eum,</verse><verse id="26">dicens : Si audieris vocem Domini Dei tui, et quod rectum est coram eo feceris, et obedieris mandatis ejus, custodierisque omnia præcepta illius, cunctum languorem, quem posui in Ægypto, non inducam super te : ego enim Dominus sanator tuus.</verse><verse id="27">Venerunt autem in Elim filii Israël, ubi erant duodecim fontes aquarum, et septuaginta palmæ : et castrametati sunt juxta aquas.</verse></chapter><chapter id="16"><verse id="1">Profectique sunt de Elim, et venit omnis multitudo filiorum Israël in desertum Sin, quod est inter Elim et Sinai, quintodecimo die mensis secundi, postquam egressi sunt de terra Ægypti.</verse><verse id="2">Et murmuravit omnis congregatio filiorum Israël contra Moysen et Aaron in solitudine.</verse><verse id="3">Dixeruntque filii Israël ad eos : Utinam mortui essemus per manum Domini in terra Ægypti, quando sedebamus super ollas carnium, et comedebamus panem in saturitate : cur eduxistis nos in desertum istud, ut occideretis omnem multitudinem fame ?</verse><verse id="4">Dixit autem Dominus ad Moysen : Ecce ego pluam vobis panes de cælo : egrediatur populus, et colligat quæ sufficiunt per singulos dies : ut tentem eum utrum ambulet in lege mea, an non.</verse><verse id="5">Die autem sexto parent quod inferant : et sit duplum quam colligere solebant per singulos dies.</verse><verse id="6">Dixeruntque Moyses et Aaron ad omnes filios Israël : Vespere scietis quod Dominus eduxerit vos de terra Ægypti,</verse><verse id="7">et mane videbitis gloriam Domini : audivit enim murmur vestrum contra Dominum : nos vero quid sumus, quia mussitastis contra nos ?</verse><verse id="8">Et ait Moyses : Dabit vobis Dominus vespere carnes edere, et mane panes in saturitate : eo quod audierit murmurationes vestras quibus murmurati estis contra eum : nos enim quid sumus ? nec contra nos est murmur vestrum, sed contra Dominum.</verse><verse id="9">Dixit quoque Moyses ad Aaron : Dic universæ congregationi filiorum Israël : Accedite coram Domino : audivit enim murmur vestrum.</verse><verse id="10">Cumque loqueretur Aaron ad omnem cœtum filiorum Israël, respexerunt ad solitudinem : et ecce gloria Domini apparuit in nube.</verse><verse id="11">Locutus est autem Dominus ad Moysen, dicens :</verse><verse id="12">Audivi murmurationes filiorum Israël. Loquere ad eos : Vespere comedetis carnes, et mane saturabimini panibus : scietisque quod ego sum Dominus Deus vester.</verse><verse id="13">Factum est ergo vespere, et ascendens coturnix, cooperuit castra : mane quoque ros jacuit per circuitum castrorum.</verse><verse id="14">Cumque operuisset superficiem terræ, apparuit in solitudine minutum, et quasi pilo tusum in similitudinem pruinæ super terram.</verse><verse id="15">Quod cum vidissent filii Israël, dixerunt ad invicem : Manhu ? quod significat : Quid est hoc ? ignorabant enim quid esset. Quibus ait Moyses : Iste est panis quem Dominus dedit vobis ad vescendum.</verse><verse id="16">Hic est sermo, quem præcepit Dominus : Colligat unusquisque ex eo quantum sufficit ad vescendum : gomor per singula capita, juxta numerum animarum vestrarum quæ habitant in tabernaculo sic tolletis.</verse><verse id="17">Feceruntque ita filii Israël : et collegerunt, alius plus, alius minus.</verse><verse id="18">Et mensi sunt ad mensuram gomor : nec qui plus collegerat, habuit amplius : nec qui minus paraverat, reperit minus : sed singuli juxta id quod edere poterant, congregaverunt.</verse><verse id="19">Dixitque Moyses ad eos : Nullus relinquat ex eo in mane.</verse><verse id="20">Qui non audierunt eum, sed dimiserunt quidam ex eis usque mane, et scatere cœpit vermibus, atque computruit : et iratus est contra eos Moyses.</verse><verse id="21">Colligebant autem mane singuli, quantum sufficere poterat ad vescendum : cumque incaluisset sol, liquefiebat.</verse><verse id="22">In die autem sexta collegerunt cibos duplices, id est, duo gomor per singulos homines : venerunt autem omnes principes multitudinis, et narraverunt Moysi.</verse><verse id="23">Qui ait eis : Hoc est quod locutus est Dominus : Requies sabbati sanctificata est Domino cras : quodcumque operandum est, facite, et quæ coquenda sunt coquite : quidquid autem reliquum fuerit, reponite usque in mane.</verse><verse id="24">Feceruntque ita ut præceperat Moyses, et non computruit, neque vermis inventus est in eo.</verse><verse id="25">Dixitque Moyses : Comedite illud hodie, quia sabbatum est Domini : non invenietur hodie in agro.</verse><verse id="26">Sex diebus colligite : in die autem septimo sabbatum est Domini, idcirco non invenietur.</verse><verse id="27">Venitque septima dies : et egressi de populo ut colligerent, non invenerunt.</verse><verse id="28">Dixit autem Dominus ad Moysen : Usquequo non vultis custodire mandata mea et legem meam ?</verse><verse id="29">videte quod Dominus dederit vobis sabbatum, et propter hoc die sexta tribuit vobis cibos duplices : maneat unusquisque apud semetipsum ; nullus egrediatur de loco suo die septimo.</verse><verse id="30">Et sabbatizavit populus die septimo.</verse><verse id="31">Appellavitque domus Israël nomen ejus Man : quod erat quasi semen coriandri album, gustusque ejus quasi similæ cum melle.</verse><verse id="32">Dixit autem Moyses : Iste est sermo, quem præcepit Dominus : Imple gomor ex eo, et custodiatur in futuras retro generationes : ut noverint panem, quo alui vos in solitudine, quando educti estis de terra Ægypti.</verse><verse id="33">Dixitque Moyses ad Aaron : Sume vas unum, et mitte ibi man, quantum potest capere gomor, et repone coram Domino ad servandum in generationes vestras,</verse><verse id="34">sicut præcepit Dominus Moysi. Posuitque illud Aaron in tabernaculo reservandum.</verse><verse id="35">Filii autem Israël comederunt man quadraginta annis, donec venirent in terram habitabilem : hoc cibo aliti sunt, usquequo tangerent fines terræ Chanaan.</verse><verse id="36">Gomor autem decima pars est ephi.</verse></chapter><chapter id="17"><verse id="1">Igitur profecta omnis multitudo filiorum Israël de deserto Sin per mansiones suas, juxta sermonem Domini, castrametati sunt in Raphidim, ubi non erat aqua ad bibendum populo.</verse><verse id="2">Qui jurgatus contra Moysen, ait : Da nobis aquam, ut bibamus. Quibus respondit Moyses : Quid jurgamini contra me ? cur tentatis Dominum ?</verse><verse id="3">Sitivit ergo ibi populus præ aquæ penuria, et murmuravit contra Moysen, dicens : Cur fecisti nos exire de Ægypto, ut occideres nos, et liberos nostros, ac jumenta siti ?</verse><verse id="4">Clamavit autem Moyses ad Dominum, dicens : Quid faciam populo huic ? adhuc paululum, et lapidabit me.</verse><verse id="5">Et ait Dominus ad Moysen : Antecede populum, et sume tecum de senioribus Israël : et virgam qua percussisti fluvium, tolle in manu tua, et vade.</verse><verse id="6">En ego stabo ibi coram te, supra petram Horeb : percutiesque petram, et exibit ex ea aqua, ut bibat populus. Fecit Moyses ita coram senioribus Israël :</verse><verse id="7">et vocavit nomen loci illius, Tentatio, propter jurgium filiorum Israël, et quia tentaverunt Dominum, dicentes : Estne Dominus in nobis, an non ?</verse><verse id="8">Venit autem Amalec, et pugnabat contra Israël in Raphidim.</verse><verse id="9">Dixitque Moyses ad Josue : Elige viros : et egressus, pugna contra Amalec : cras ego stabo in vertice collis, habens virgam Dei in manu mea.</verse><verse id="10">Fecit Josue ut locutus erat Moyses, et pugnavit contra Amalec : Moyses autem et Aaron et Hur ascenderunt super verticem collis.</verse><verse id="11">Cumque levaret Moyses manus, vincebat Israël : sin autem paululum remisisset, superabat Amalec.</verse><verse id="12">Manus autem Moysi erant graves : sumentes igitur lapidem, posuerunt subter eum, in quo sedit : Aaron autem et Hur sustentabant manus ejus ex utraque parte. Et factum est ut manus illius non lassarentur usque ad occasum solis.</verse><verse id="13">Fugavitque Josue Amalec, et populum ejus in ore gladii.</verse><verse id="14">Dixit autem Dominus ad Moysen : Scribe hoc ob monimentum in libro, et trade auribus Josue : delebo enim memoriam Amalec sub cælo.</verse><verse id="15">Ædificavitque Moyses altare : et vocavit nomen ejus, Dominus exaltatio mea, dicens :</verse><verse id="16">Quia manus solii Domini, et bellum Domini erit contra Amalec, a generatione in generationem.</verse></chapter><chapter id="18"><verse id="1">Cumque audisset Jethro, sacerdos Madian, cognatus Moysi, omnia quæ fecerat Deus Moysi, et Israëli populo suo, et quod eduxisset Dominus Israël de Ægypto,</verse><verse id="2">tulit Sephoram uxorem Moysi quam remiserat,</verse><verse id="3">et duos filios ejus : quorum unus vocabatur Gersam, dicente patre : Advena fui in terra aliena ;</verse><verse id="4">alter vero Eliezer : Deus enim, ait, patris mei adjutor meus, et eruit me de gladio Pharaonis.</verse><verse id="5">Venit ergo Jethro cognatus Moysi, et filii ejus, et uxor ejus ad Moysen in desertum, ubi erat castrametatus juxta montem Dei.</verse><verse id="6">Et mandavit Moysi, dicens : Ego Jethro cognatus tuus venio ad te, et uxor tua, et duo filii cum ea.</verse><verse id="7">Qui egressus in occursum cognati sui, adoravit, et osculatus est eum : salutaveruntque se mutuo verbis pacificis. Cumque intrasset tabernaculum,</verse><verse id="8">narravit Moyses cognato suo cuncta quæ fecerat Dominus Pharaoni et Ægyptiis propter Israël : universumque laborem, qui accidisset eis in itinere, et quod liberaverat eos Dominus.</verse><verse id="9">Lætatusque est Jethro super omnibus bonis, quæ fecerat Dominus Israëli, eo quod eruisset eum de manu Ægyptiorum.</verse><verse id="10">Et ait : Benedictus Dominus, qui liberavit vos de manu Ægyptiorum, et de manu Pharaonis ; qui eruit populum suum de manu Ægypti.</verse><verse id="11">Nunc cognovi, quia magnus Dominus super omnes deos : eo quod superbe egerint contra illos.</verse><verse id="12">Obtulit ergo Jethro cognatus Moysi holocausta et hostias Deo : veneruntque Aaron et omnes seniores Israël, ut comederent panem cum eo coram Deo.</verse><verse id="13">Altera autem die sedit Moyses ut judicaret populum, qui assistebat Moysi a mane usque ad vesperam.</verse><verse id="14">Quod cum vidisset cognatus ejus, omnia scilicet quæ agebat in populo, ait : Quid est hoc quod facis in plebe ? cur solus sedes, et omnis populus præstolatur de mane usque ad vesperam ?</verse><verse id="15">Cui respondit Moyses : Venit ad me populus quærens sententiam Dei :</verse><verse id="16">cumque acciderit eis aliqua disceptatio, veniunt ad me ut judicem inter eos, et ostendam præcepta Dei, et leges ejus.</verse><verse id="17">At ille : Non bonam, inquit, rem facis.</verse><verse id="18">Stulto labore consumeris et tu, et populus iste qui tecum est : ultra vires tuas est negotium ; solus illud non poteris sustinere.</verse><verse id="19">Sed audi verba mea atque consilia, et erit Deus tecum. Esto tu populo in his quæ ad Deum pertinent, ut referas quæ dicuntur ad eum :</verse><verse id="20">ostendasque populo cæremonias et ritum colendi, viamque per quam ingredi debeant, et opus quod facere debeant.</verse><verse id="21">Provide autem de omni plebe viros potentes, et timentes Deum, in quibus sit veritas, et qui oderint avaritiam, et constitue ex eis tribunos, et centuriones, et quinquagenarios, et decanos,</verse><verse id="22">qui judicent populum omni tempore : quidquid autem majus fuerit, referant ad te, et ipsi minora tantummodo judicent : leviusque sit tibi, partito in alios onere.</verse><verse id="23">Si hoc feceris, implebis imperium Dei, et præcepta ejus poteris sustentare : et omnis hic populus revertetur ad loca sua cum pace.</verse><verse id="24">Quibus auditis, Moyses fecit omnia quæ ille suggesserat.</verse><verse id="25">Et electis viris strenuis de cuncto Israël, constituit eos principes populi, tribunos, et centuriones, et quinquagenarios, et decanos.</verse><verse id="26">Qui judicabant plebem omni tempore : quidquid autem gravius erat, referebant ad eum, faciliora tantummodo judicantes.</verse><verse id="27">Dimisitque cognatum suum : qui reversus abiit in terram suam.</verse></chapter><chapter id="19"><verse id="1">Mense tertio egressionis Israël de terra Ægypti, in die hac venerunt in solitudinem Sinai.</verse><verse id="2">Nam profecti de Raphidim, et pervenientes usque in desertum Sinai, castrametati sunt in eodem loco, ibique Israël fixit tentoria e regione montis.</verse><verse id="3">Moyses autem ascendit ad Deum : vocavitque eum Dominus de monte, et ait : Hæc dices domui Jacob, et annuntiabis filiis Israël :</verse><verse id="4">Vos ipsi vidistis quæ fecerim Ægyptiis, quomodo portaverim vos super alas aquilarum, et assumpserim mihi.</verse><verse id="5">Si ergo audieritis vocem meam, et custodieritis pactum meum, eritis mihi in peculium de cunctis populis : mea est enim omnis terra :</verse><verse id="6">et vos eritis mihi in regnum sacerdotale, et gens sancta. Hæc sunt verba quæ loqueris ad filios Israël.</verse><verse id="7">Venit Moyses : et convocatis majoribus natu populi, exposuit omnes sermones quos mandaverat Dominus.</verse><verse id="8">Responditque omnis populus simul : Cuncta quæ locutus est Dominus, faciemus. Cumque retulisset Moyses verba populi ad Dominum,</verse><verse id="9">ait ei Dominus : Jam nunc veniam ad te in caligine nubis, ut audiat me populus loquentem ad te, et credat tibi in perpetuum. Nuntiavit ergo Moyses verba populi ad Dominum.</verse><verse id="10">Qui dixit ei : Vade ad populum, et sanctifica illos hodie, et cras, laventque vestimenta sua.</verse><verse id="11">Et sint parati in diem tertium : in die enim tertia descendet Dominus coram omni plebe super montem Sinai.</verse><verse id="12">Constituesque terminos populo per circuitum, et dices ad eos : Cavete ne ascendatis in montem, nec tangatis fines illius : omnis qui tetigerit montem, morte morietur.</verse><verse id="13">Manus non tanget eum, sed lapidibus opprimetur, aut confodietur jaculis : sive jumentum fuerit, sive homo, non vivet : cum cœperit clangere buccina, tunc ascendant in montem.</verse><verse id="14">Descenditque Moyses de monte ad populum, et sanctificavit eum. Cumque lavissent vestimenta sua,</verse><verse id="15">ait ad eos : Estote parati in diem tertium, et ne appropinquetis uxoribus vestris.</verse><verse id="16">Jamque advenerat tertius dies, et mane inclaruerat : et ecce cœperunt audiri tonitrua, ac micare fulgura, et nubes densissima operire montem, clangorque buccinæ vehementius perstrepebat : et timuit populus qui erat in castris.</verse><verse id="17">Cumque eduxisset eos Moyses in occursum Dei de loco castrorum, steterunt ad radices montis.</verse><verse id="18">Totus autem mons Sinai fumabat, eo quod descendisset Dominus super eum in igne : et ascenderet fumus ex eo quasi de fornace, eratque omnis mons terribilis.</verse><verse id="19">Et sonitus buccinæ paulatim crescebat in majus, et prolixius tendebatur : Moyses loquebatur, et Deus respondebat ei.</verse><verse id="20">Descenditque Dominus super montem Sinai in ipso montis vertice, et vocavit Moysen in cacumen ejus. Quo cum ascendisset,</verse><verse id="21">dixit ad eum : Descende, et contestare populum : ne forte velit transcendere terminos ad videndum Dominum, et pereat ex eis plurima multitudo.</verse><verse id="22">Sacerdotes quoque qui accedunt ad Dominum, sanctificentur, ne percutiat eos.</verse><verse id="23">Dixitque Moyses ad Dominum : Non poterit vulgus ascendere in montem Sinai : tu enim testificatus es, et jussisti, dicens : Pone terminos circa montem, et sanctifica illum.</verse><verse id="24">Cui ait Dominus : Vade, descende : ascendesque tu, et Aaron tecum : sacerdotes autem et populus ne transeant terminos, nec ascendant ad Dominum, ne forte interficiat illos.</verse><verse id="25">Descenditque Moyses ad populum, et omnia narravit eis.</verse></chapter><chapter id="20"><verse id="1">Locutusque est Dominus cunctos sermones hos :</verse><verse id="2">Ego sum Dominus Deus tuus, qui eduxi te de terra Ægypti, de domo servitutis.</verse><verse id="3">Non habebis deos alienos coram me.</verse><verse id="4">Non facies tibi sculptile, neque omnem similitudinem quæ est in cælo desuper, et quæ in terra deorsum, nec eorum quæ sunt in aquis sub terra.</verse><verse id="5">Non adorabis ea, neque coles : ego sum Dominus Deus tuus fortis, zelotes, visitans iniquitatem patrum in filios, in tertiam et quartam generationem eorum qui oderunt me :</verse><verse id="6">et faciens misericordiam in millia his qui diligunt me, et custodiunt præcepta mea.</verse><verse id="7">Non assumes nomen Domini Dei tui in vanum : nec enim habebit insontem Dominus eum qui assumpserit nomen Domini Dei sui frustra.</verse><verse id="8">Memento ut diem sabbati sanctifices.</verse><verse id="9">Sex diebus operaberis, et facies omnia opera tua.</verse><verse id="10">Septimo autem die sabbatum Domini Dei tui est : non facies omne opus in eo, tu, et filius tuus et filia tua, servus tuus et ancilla tua, jumentum tuum, et advena qui est intra portas tuas.</verse><verse id="11">Sex enim diebus fecit Dominus cælum et terram, et mare, et omnia quæ in eis sunt, et requievit in die septimo : idcirco benedixit Dominus diei sabbati, et sanctificavit eum.</verse><verse id="12">Honora patrem tuum et matrem tuam, ut sis longævus super terram, quam Dominus Deus tuus dabit tibi.</verse><verse id="13">Non occides.</verse><verse id="14">Non mœchaberis.</verse><verse id="15">Non furtum facies.</verse><verse id="16">Non loqueris contra proximum tuum falsum testimonium.</verse><verse id="17">Non concupisces domum proximi tui, nec desiderabis uxorem ejus, non servum, non ancillam, non bovem, non asinum, nec omnia quæ illius sunt.</verse><verse id="18">Cunctus autem populus videbat voces et lampades, et sonitum buccinæ, montemque fumantem : et perterriti ac pavore concussi, steterunt procul,</verse><verse id="19">dicentes Moysi : Loquere tu nobis, et audiemus : non loquatur nobis Dominus, ne forte moriamur.</verse><verse id="20">Et ait Moyses ad populum : Nolite timere : ut enim probaret vos venit Deus, et ut terror illius esset in vobis, et non peccaretis.</verse><verse id="21">Stetitque populus de longe. Moyses autem accessit ad caliginem in qua erat Deus.</verse><verse id="22">Dixit præterea Dominus ad Moysen : Hæc dices filiis Israël : Vos vidistis quod de cælo locutus sim vobis.</verse><verse id="23">Non facietis deos argenteos, nec deos aureos facietis vobis.</verse><verse id="24">Altare de terra facietis mihi, et offeretis super eo holocausta et pacifica vestra, oves vestras et boves in omni loco in quo memoria fuerit nominis mei : veniam ad te, et benedicam tibi.</verse><verse id="25">Quod si altare lapideum feceris mihi, non ædificabis illud de sectis lapidibus : si enim levaveris cultrum super eo, polluetur.</verse><verse id="26">Non ascendes per gradus ad altare meum, ne reveletur turpitudo tua.</verse></chapter><chapter id="21"><verse id="1">Hæc sunt judicia quæ propones eis.</verse><verse id="2">Si emeris servum hebræum, sex annis serviet tibi : in septimo egredietur liber gratis.</verse><verse id="3">Cum quali veste intraverit, cum tali exeat : si habens uxorem, et uxor egredietur simul.</verse><verse id="4">Sin autem dominus dederit illi uxorem, et pepererit filios et filias : mulier et liberi ejus erunt domini sui, ipse vero exibit cum vestitu suo.</verse><verse id="5">Quod si dixerit servus : Diligo dominum meum et uxorem ac liberos ; non egrediar liber :</verse><verse id="6">offeret eum dominus diis, et applicabitur ad ostium et postes, perforabitque aurem ejus subula : et erit ei servus in sæculum.</verse><verse id="7">Si quis vendiderit filiam suam in famulam, non egredietur sicut ancillæ exire consueverunt.</verse><verse id="8">Si displicuerit oculis domini sui cui tradita fuerat, dimittet eam : populo autem alieno vendendi non habebit potestatem, si spreverit eam.</verse><verse id="9">Sin autem filio suo desponderit eam, juxta morem filiarum faciet illi.</verse><verse id="10">Quod si alteram ei acceperit, providebit puellæ nuptias, et vestimenta, et pretium pudicitiæ non negabit.</verse><verse id="11">Si tria ista non fecerit, egredietur gratis absque pecunia.</verse><verse id="12">Qui percusserit hominem volens occidere, morte moriatur.</verse><verse id="13">Qui autem non est insidiatus, sed Deus illum tradidit in manus ejus, constituam tibi locum in quem fugere debeat.</verse><verse id="14">Si quis per industriam occiderit proximum suum, et per insidias : ab altari meo evelles eum, ut moriatur.</verse><verse id="15">Qui percusserit patrem suum aut matrem, morte moriatur.</verse><verse id="16">Qui furatus fuerit hominem, et vendiderit eum, convictus noxæ, morte moriatur.</verse><verse id="17">Qui maledixerit patri suo, vel matri, morte moriatur.</verse><verse id="18">Si rixati fuerint viri, et percusserit alter proximum suum lapide vel pugno, et ille mortuus non fuerit, sed jacuerit in lectulo :</verse><verse id="19">si surrexerit, et ambulaverit foris super baculum suum, innocens erit qui percusserit, ita tamen ut operas ejus et impensas in medicos restituat.</verse><verse id="20">Qui percusserit servum suum, vel ancillam virga, et mortui fuerint in manibus ejus, criminis reus erit.</verse><verse id="21">Sin autem uno die vel duobus supervixerit, non subjacebit pœnæ, quia pecunia illius est.</verse><verse id="22">Si rixati fuerint viri, et percusserit quis mulierem prægnantem, et abortivum quidem fecerit, sed ipsa vixerit : subjacebit damno quantum maritus mulieris expetierit, et arbitri judicaverint.</verse><verse id="23">Sin autem mors ejus fuerit subsecuta, reddet animam pro anima,</verse><verse id="24">oculum pro oculo, dentem pro dente, manum pro manu, pedem pro pede,</verse><verse id="25">adustionem pro adustione, vulnus pro vulnere, livorem pro livore.</verse><verse id="26">Si percusserit quispiam oculum servi sui aut ancillæ, et luscos eos fecerit, dimittet eos liberos pro oculo quem eruit.</verse><verse id="27">Dentem quoque si excusserit servo vel ancillæ suæ, similiter dimittet eos liberos.</verse><verse id="28">Si bos cornu percusserit virum aut mulierem, et mortui fuerint, lapidibus obruetur : et non comedentur carnes ejus, dominus quoque bovis innocens erit.</verse><verse id="29">Quod si bos cornupeta fuerit ab heri et nudiustertius, et contestati sunt dominum ejus, nec recluserit eum, occideritque virum aut mulierem : et bos lapidibus obruetur, et dominum ejus occident.</verse><verse id="30">Quod si pretium fuerit ei impositum, dabit pro anima sua quidquid fuerit postulatus.</verse><verse id="31">Filium quoque et filiam si cornu percusserit, simili sententiæ subjacebit.</verse><verse id="32">Si servum ancillamque invaserit, triginta siclos argenti domino dabit, bos vero lapidibus opprimetur.</verse><verse id="33">Si quis aperuerit cisternam, et foderit, et non operuerit eam, cecideritque bos aut asinus in eam,</verse><verse id="34">reddet dominus cisternæ pretium jumentorum : quod autem mortuum est, ipsius erit.</verse><verse id="35">Si bos alienus bovem alterius vulneraverit, et ille mortuus fuerit : vendent bovem vivum, et divident pretium, cadaver autem mortui inter se dispertient.</verse><verse id="36">Sin autem sciebat quod bos cornupeta esset ab heri et nudiustertius, et non custodivit eum dominus suus : reddet bovem pro bove, et cadaver integrum accipiet.</verse></chapter><chapter id="22"><verse id="1">Si quis furatus fuerit bovem aut ovem, et occiderit vel vendiderit : quinque boves pro uno bove restituet, et quatuor oves pro una ove.</verse><verse id="2">Si effringens fur domum sive suffodiens fuerit inventus, et accepto vulnere mortuus fuerit, percussor non erit reus sanguinis.</verse><verse id="3">Quod si orto sole hoc fecerit, homicidium perpetravit, et ipse morietur. Si non habuerit quod pro furto reddat, ipse venundabitur.</verse><verse id="4">Si inventum fuerit apud eum quod furatus est, vivens : sive bos, sive asinus, sive ovis, duplum restituet.</verse><verse id="5">Si læserit quispiam agrum vel vineam, et dimiserit jumentum suum ut depascatur aliena : quidquid optimum habuerit in agro suo, vel in vinea, pro damni æstimatione restituet.</verse><verse id="6">Si egressus ignis invenerit spinas, et comprehenderit acervos frugum, sive stantes segetes in agris, reddet damnum qui ignem succenderit.</verse><verse id="7">Si quis commendaverit amico pecuniam aut vas in custodiam, et ab eo, qui susceperat, furto ablata fuerint : si invenitur fur, duplum reddet :</verse><verse id="8">si latet fur, dominus domus applicabitur ad deos, et jurabit quod non extenderit manum in rem proximi sui,</verse><verse id="9">ad perpetrandam fraudem, tam in bove quam in asino, et ove ac vestimento, et quidquid damnum inferre potest : ad deos utriusque causa perveniet, et si illi judicaverit, duplum restituet proximo suo.</verse><verse id="10">Si quis commendaverit proximo suo asinum, bovem, ovem, et omne jumentum ad custodiam, et mortuum fuerit, aut debilitatum, vel captum ab hostibus, nullusque hoc viderit :</verse><verse id="11">jusjurandum erit in medio, quod non extenderit manum ad rem proximi sui : suscipietque dominus juramentum, et ille reddere non cogetur.</verse><verse id="12">Quod si furto ablatum fuerit, restituet damnum domino ;</verse><verse id="13">si comestum a bestia, deferat ad eum quod occisum est, et non restituet.</verse><verse id="14">Qui a proximo suo quidquam horum mutuo postulaverit, et debilitatum aut mortuum fuerit domino non præsente, reddere compelletur.</verse><verse id="15">Quod si impræsentiarum dominus fuerit, non restituet, maxime si conductum venerat pro mercede operis sui.</verse><verse id="16">Si seduxerit quis virginem necdum desponsatam, dormieritque cum ea : dotabit eam, et habebit eam uxorem.</verse><verse id="17">Si pater virginis dare noluerit, reddet pecuniam juxta modum dotis, quam virgines accipere consueverunt.</verse><verse id="18">Maleficos non patieris vivere.</verse><verse id="19">Qui coierit cum jumento, morte moriatur.</verse><verse id="20">Qui immolat diis, occidetur, præterquam Domino soli.</verse><verse id="21">Advenam non contristabis, neque affliges eum : advenæ enim et ipsi fuistis in terra Ægypti.</verse><verse id="22">Viduæ et pupillo non nocebitis.</verse><verse id="23">Si læseritis eos, vociferabuntur ad me, et ego audiam clamorem eorum :</verse><verse id="24">et indignabitur furor meus, percutiamque vos gladio, et erunt uxores vestræ viduæ, et filii vestri pupilli.</verse><verse id="25">Si pecuniam mutuam dederis populo meo pauperi qui habitat tecum, non urgebis eum quasi exactor, nec usuris opprimes.</verse><verse id="26">Si pignus a proximo tuo acceperis vestimentum, ante solis occasum reddes ei.</verse><verse id="27">Ipsum enim est solum, quo operitur, indumentum carnis ejus, nec habet aliud in quo dormiat : si clamaverit ad me, exaudiam eum, quia misericors sum.</verse><verse id="28">Diis non detrahes, et principi populi tui non maledices.</verse><verse id="29">Decimas tuas et primitias tuas non tardabis reddere : primogenitum filiorum tuorum dabis mihi.</verse><verse id="30">De bobus quoque, et ovibus similiter facies : septem diebus sit cum matre sua, die octava reddes illum mihi.</verse><verse id="31">Viri sancti eritis mihi : carnem, quæ a bestiis fuerit prægustata, non comedetis, sed projicietis canibus.</verse></chapter><chapter id="23"><verse id="1">Non suscipies vocem mendacii, nec junges manum tuam ut pro impio dicas falsum testimonium.</verse><verse id="2">Non sequeris turbam ad faciendum malum : nec in judicio, plurimorum acquiesces sententiæ, ut a vero devies.</verse><verse id="3">Pauperis quoque non misereberis in judicio.</verse><verse id="4">Si occurreris bovi inimici tui, aut asino erranti, reduc ad eum.</verse><verse id="5">Si videris asinum odientis te jacere sub onere, non pertransibis, sed sublevabis cum eo.</verse><verse id="6">Non declinabis in judicium pauperis.</verse><verse id="7">Mendacium fugies. Insontem et justum non occides : quia aversor impium.</verse><verse id="8">Nec accipies munera, quæ etiam excæcant prudentes, et subvertunt verba justorum.</verse><verse id="9">Peregrino molestus non eris. Scitis enim advenarum animas : quia et ipsi peregrini fuistis in terra Ægypti.</verse><verse id="10">Sex annis seminabis terram tuam, et congregabis fruges ejus :</verse><verse id="11">anno autem septimo dimittes eam, et requiescere facies, ut comedant pauperes populi tui : et quidquid reliquum fuerit, edant bestiæ agri : ita facies in vinea et in oliveto tuo.</verse><verse id="12">Sex diebus operaberis : septimo die cessabis, ut requiescat bos et asinus tuus, et refrigeretur filius ancillæ tuæ, et advena.</verse><verse id="13">Omnia quæ dixi vobis, custodite. Et per nomen externorum deorum non jurabitis, neque audietur ex ore vestro.</verse><verse id="14">Tribus vicibus per singulos annos mihi festa celebrabitis.</verse><verse id="15">Solemnitatem azymorum custodies. Septem diebus comedes azyma, sicut præcepi tibi, tempore mensis novorum, quando egressus es de Ægypto : non apparebis in conspectu meo vacuus.</verse><verse id="16">Et solemnitatem messis primitivorum operis tui, quæcumque seminaveris in agro : solemnitatem quoque in exitu anni, quando congregaveris omnes fruges tuas de agro.</verse><verse id="17">Ter in anno apparebit omne masculinum tuum coram Domino Deo tuo.</verse><verse id="18">Non immolabis super fermento sanguinem victimæ meæ, nec remanebit adeps solemnitatis meæ usque mane.</verse><verse id="19">Primitias frugum terræ tuæ deferes in domum Domini Dei tui. Non coques hædum in lacte matris suæ.</verse><verse id="20">Ecce ego mittam angelum meum, qui præcedat te, et custodiat in via, et introducat in locum quem paravi.</verse><verse id="21">Observa eum, et audi vocem ejus, nec contemnendum putes : quia non dimittet cum peccaveris, et est nomen meum in illo.</verse><verse id="22">Quod si audieris vocem ejus, et feceris omnia quæ loquor, inimicus ero inimicis tuis, et affligam affligentes te.</verse><verse id="23">Præcedetque te angelus meus, et introducet te ad Amorrhæum, et Hethæum, et Pherezæum, Chananæumque, et Hevæum, et Jebusæum, quos ego conteram.</verse><verse id="24">Non adorabis deos eorum, nec coles eos : non facies opera eorum, sed destrues eos, et confringes statuas eorum.</verse><verse id="25">Servietisque Domino Deo vestro, ut benedicam panibus tuis et aquis, et auferam infirmitatem de medio tui.</verse><verse id="26">Non erit infœcunda, nec sterilis in terra tua : numerum dierum tuorum implebo.</verse><verse id="27">Terrorem meum mittam in præcursum tuum, et occidam omnem populum, ad quem ingredieris : cunctorumque inimicorum tuorum coram te terga vertam :</verse><verse id="28">emittens crabrones prius, qui fugabunt Hevæum, et Chananæum, et Hethæum, antequam introëas.</verse><verse id="29">Non ejiciam eos a facie tua anno uno : ne terra in solitudinem redigatur, et crescant contra te bestiæ.</verse><verse id="30">Paulatim expellam eos de conspectu tuo, donec augearis, et possideas terram.</verse><verse id="31">Ponam autem terminos tuos a mari Rubro usque ad mare Palæstinorum, et a deserto usque ad fluvium : tradam in manibus vestris habitatores terræ, et ejiciam eos de conspectu vestro.</verse><verse id="32">Non inibis cum eis fœdus, nec cum diis eorum.</verse><verse id="33">Non habitent in terra tua, ne forte peccare te faciant in me, si servieris diis eorum : quod tibi certe erit in scandalum.</verse></chapter><chapter id="24"><verse id="1">Moysi quoque dixit : Ascende ad Dominum tu, et Aaron, Nadab et Abiu, et septuaginta senes ex Israël, et adorabitis procul.</verse><verse id="2">Solusque Moyses ascendet ad Dominum, et illi non appropinquabunt : nec populus ascendet cum eo.</verse><verse id="3">Venit ergo Moyses et narravit plebi omnia verba Domini, atque judicia : responditque omnis populus una voce : Omnia verba Domini, quæ locutus est, faciemus.</verse><verse id="4">Scripsit autem Moyses universos sermones Domini : et mane consurgens, ædificavit altare ad radices montis, et duodecim titulos per duodecim tribus Israël.</verse><verse id="5">Misitque juvenes de filiis Israël, et obtulerunt holocausta, immolaveruntque victimas pacificas Domino, vitulos.</verse><verse id="6">Tulit itaque Moyses dimidiam partem sanguinis, et misit in crateras : partem autem residuam fudit super altare.</verse><verse id="7">Assumensque volumen fœderis, legit audiente populo : qui dixerunt : Omnia quæ locutus est Dominus, faciemus, et erimus obedientes.</verse><verse id="8">Ille vero sumptum sanguinem respersit in populum, et ait : Hic est sanguis fœderis quod pepigit Dominus vobiscum super cunctis sermonibus his.</verse><verse id="9">Ascenderuntque Moyses et Aaron, Nadab et Abiu, et septuaginta de senioribus Israël :</verse><verse id="10">et viderunt Deum Israël : et sub pedibus ejus quasi opus lapidis sapphirini, et quasi cælum, cum serenum est.</verse><verse id="11">Nec super eos qui procul recesserant de filiis Israël, misit manum suam, videruntque Deum, et comederunt, ac biberunt.</verse><verse id="12">Dixit autem Dominus ad Moysen : Ascende ad me in montem, et esto ibi : daboque tibi tabulas lapideas, et legem, ac mandata quæ scripsi : ut doceas eos.</verse><verse id="13">Surrexerunt Moyses et Josue minister ejus : ascendensque Moyses in montem Dei,</verse><verse id="14">senioribus ait : Expectate hic donec revertamur ad vos. Habetis Aaron et Hur vobiscum : si quid natum fuerit quæstionis, referetis ad eos.</verse><verse id="15">Cumque ascendisset Moyses, operuit nubes montem,</verse><verse id="16">et habitavit gloria Domini super Sinai, tegens illum nube sex diebus : septimo autem die vocavit eum de medio caliginis.</verse><verse id="17">Erat autem species gloriæ Domini quasi ignis ardens super verticem montis in conspectu filiorum Israël.</verse><verse id="18">Ingressusque Moyses medium nebulæ, ascendit in montem : et fuit ibi quadraginta diebus, et quadraginta noctibus.</verse></chapter><chapter id="25"><verse id="1">Locutusque est Dominus ad Moysen, dicens :</verse><verse id="2">Loquere filiis Israël, ut tollant mihi primitias : ab omni homine qui offeret ultroneus, accipietis eas.</verse><verse id="3">Hæc sunt autem quæ accipere debeatis : aurum, et argentum, et æs,</verse><verse id="4">hyacinthum et purpuram, coccumque bis tinctum, et byssum, pilos caprarum,</verse><verse id="5">et pelles arietum rubricatas, pellesque janthinas, et ligna setim :</verse><verse id="6">oleum ad luminaria concinnanda : aromata in unguentum, et thymiamata boni odoris :</verse><verse id="7">lapides onychinos, et gemmas ad ornandum ephod, ac rationale.</verse><verse id="8">Facientque mihi sanctuarium, et habitabo in medio eorum :</verse><verse id="9">juxta omnem similitudinem tabernaculi quod ostendam tibi, et omnium vasorum in cultum ejus.
Sicque facietis illud :</verse><verse id="10">arcam de lignis setim compingite, cujus longitudo habeat duos et semis cubitos : latitudo, cubitum et dimidium : altitudo, cubitum similiter ac semissem.</verse><verse id="11">Et deaurabis eam auro mundissimo intus et foris : faciesque supra, coronam auream per circuitum :</verse><verse id="12">et quatuor circulos aureos, quos pones per quatuor arcæ angulos : duo circuli sint in latere uno, et duo in altero.</verse><verse id="13">Facies quoque vectes de lignis setim, et operies eos auro.</verse><verse id="14">Inducesque per circulos qui sunt in arcæ lateribus, ut portetur in eis :</verse><verse id="15">qui semper erunt in circulis, nec umquam extrahentur ab eis.</verse><verse id="16">Ponesque in arca testificationem quam dabo tibi.</verse><verse id="17">Facies et propitiatorium de auro mundissimo : duos cubitos et dimidium tenebit longitudo ejus, et cubitum ac semissem latitudo.</verse><verse id="18">Duos quoque cherubim aureos et productiles facies, ex utraque parte oraculi.</verse><verse id="19">Cherub unus sit in latere uno, et alter in altero.</verse><verse id="20">Utrumque latus propitiatorii tegant expandentes alas, et operientes oraculum, respiciantque se mutuo versis vultibus in propitiatorium quo operienda est arca,</verse><verse id="21">in qua pones testimonium quod dabo tibi.</verse><verse id="22">Inde præcipiam, et loquar ad te supra propitiatorium, ac de medio duorum cherubim, qui erunt super arcam testimonii, cuncta quæ mandabo per te filiis Israël.</verse><verse id="23">Facies et mensam de lignis setim, habentem duos cubitos longitudinis, et in latitudine cubitum, et in altitudine cubitum et semissem.</verse><verse id="24">Et inaurabis eam auro purissimo : faciesque illi labium aureum per circuitum,</verse><verse id="25">et ipsi labio coronam interrasilem altam quatuor digitis : et super illam, alteram coronam aureolam.</verse><verse id="26">Quatuor quoque circulos aureos præparabis, et pones eis in quatuor angulis ejusdem mensæ per singulos pedes.</verse><verse id="27">Subter coronam erunt circuli aurei, ut mittantur vectes per eos, et possit mensa portari.</verse><verse id="28">Ipsos quoque vectes facies de lignis setim, et circumdabis auro ad subvehendam mensam.</verse><verse id="29">Parabis et acetabula, ac phialas, thuribula, et cyathos, in quibus offerenda sunt libamina, ex auro purissimo.</verse><verse id="30">Et pones super mensam panes propositionis in conspectu meo semper.</verse><verse id="31">Facies et candelabrum ductile de auro mundissimo, hastile ejus, et calamos, scyphos, et sphærulas, ac lilia ex ipso procedentia.</verse><verse id="32">Sex calami egredientur de lateribus, tres ex uno latere, et tres ex altero.</verse><verse id="33">Tres scyphi quasi in nucis modum per calamos singulos, sphærulaque simul, et lilium : et tres similiter scyphi instar nucis in calamo altero, sphærulaque simul et lilium. Hoc erit opus sex calamorum, qui producendi sunt de hastili :</verse><verse id="34">in ipso autem candelabro erunt quatuor scyphi in nucis modum, sphærulæque per singulos, et lilia.</verse><verse id="35">Sphærulæ sub duobus calamis per tria loca, qui simul sex fiunt procedentes de hastili uno.</verse><verse id="36">Et sphærulæ igitur et calami ex ipso erunt, universa ductilia de auro purissimo.</verse><verse id="37">Facies et lucernas septem, et pones eas super candelabrum, ut luceant ex adverso.</verse><verse id="38">Emunctoria quoque, et ubi quæ emuncta sunt extinguantur, fiant de auro purissimo.</verse><verse id="39">Omne pondus candelabri cum universis vasis suis habebit talentum auri purissimi.</verse><verse id="40">Inspice, et fac secundum exemplar quod tibi in monte monstratum est.</verse></chapter><chapter id="26"><verse id="1">Tabernaculum vero ita facies : decem cortinas de bysso retorta, et hyacintho, ac purpura, coccoque bis tincto, variatas opere plumario facies.</verse><verse id="2">Longitudo cortinæ unius habebit viginti octo cubitos : latitudo, quatuor cubitorum erit. Unius mensuræ fient universa tentoria.</verse><verse id="3">Quinque cortinæ sibi jungentur mutuo, et aliæ quinque nexu simili cohærebunt.</verse><verse id="4">Ansulas hyacinthinas in lateribus ac summitatibus facies cortinarum, ut possint invicem copulari.</verse><verse id="5">Quinquagenas ansulas cortina habebit in utraque parte, ita insertas ut ansa contra ansam veniat, et altera alteri possit aptari.</verse><verse id="6">Facies et quinquaginta circulos aureos quibus cortinarum vela jungenda sunt, ut unum tabernaculum fiat.</verse><verse id="7">Facies et saga cilicina undecim, ad operiendum tectum tabernaculi.</verse><verse id="8">Longitudo sagi unius habebit triginta cubitos, et latitudo, quatuor : æqua erit mensura sagorum omnium.</verse><verse id="9">E quibus quinque junges seorsum, et sex sibi mutuo copulabis, ita ut sextum sagum in fronte tecti duplices.</verse><verse id="10">Facies et quinquaginta ansas in ora sagi unius, ut conjungi cum altero queat, et quinquaginta ansas in ora sagi alterius, ut cum altero copuletur.</verse><verse id="11">Facies et quinquaginta fibulas æneas quibus jungantur ansæ, ut unum ex omnibus operimentum fiat.</verse><verse id="12">Quod autem superfuerit in sagis quæ parantur tecto, id est unum sagum quod amplius est, ex medietate ejus operies posteriora tabernaculi.</verse><verse id="13">Et cubitus ex una parte pendebit, et alter ex altera qui plus est in sagorum longitudine, utrumque latus tabernaculi protegens.</verse><verse id="14">Facies et operimentum aliud tecto de pellibus arietum rubricatis : et super hoc rursum aliud operimentum de janthinis pellibus.</verse><verse id="15">Facies et tabulas stantes tabernaculi de lignis setim,</verse><verse id="16">quæ singulæ denos cubitos in longitudine habeant, et in latitudine singulos ac semissem.</verse><verse id="17">In lateribus tabulæ, duæ incastraturæ fient, quibus tabula alteri tabulæ connectatur : atque in hunc modum cunctæ tabulæ parabuntur.</verse><verse id="18">Quarum viginti erunt in latere meridiano quod vergit ad austrum.</verse><verse id="19">Quibus quadraginta bases argenteas fundes, ut binæ bases singulis tabulis per duos angulos subjiciantur.</verse><verse id="20">In latere quoque secundo tabernaculi quod vergit ad aquilonem, viginti tabulæ erunt,</verse><verse id="21">quadraginta habentes bases argenteas, binæ bases singulis tabulis supponentur.</verse><verse id="22">Ad occidentalem vero plagam tabernaculi facies sex tabulas,</verse><verse id="23">et rursum alias duas quæ in angulis erigantur post tergum tabernaculi.</verse><verse id="24">Eruntque conjunctæ a deorsum usque sursum, et una omnes compago retinebit. Duabus quoque tabulis quæ in angulis ponendæ sunt, similis junctura servabitur.</verse><verse id="25">Et erunt simul tabulæ octo, bases earum argenteæ sedecim, duabus basibus per unam tabulam supputatis.</verse><verse id="26">Facies et vectes de lignis setim quinque ad continendas tabulas in uno latere tabernaculi,</verse><verse id="27">et quinque alios in altero, et ejusdem numeri ad occidentalem plagam :</verse><verse id="28">qui mittentur per medias tabulas a summo usque ad summum.</verse><verse id="29">Ipsas quoque tabulas deaurabis, et fundes in eis annulos aureos per quos vectes tabulata contineant : quos operies laminis aureis.</verse><verse id="30">Et eriges tabernaculum juxta exemplar quod tibi in monte monstratum est.</verse><verse id="31">Facies et velum de hyacintho, et purpura, coccoque bis tincto, et bysso retorta, opere plumario et pulchra varietate contextum :</verse><verse id="32">quod appendes ante quatuor columnas de lignis setim, quæ ipsæ quidem deauratæ erunt, et habebunt capita aurea, sed bases argenteas.</verse><verse id="33">Inseretur autem velum per circulos, intra quod pones arcam testimonii, quo et sanctuarium, et sanctuarii sanctuaria dividentur.</verse><verse id="34">Pones et propitiatorium super arcam testimonii in Sancto sanctorum,</verse><verse id="35">mensamque extra velum, et contra mensam candelabrum in latere tabernaculi meridiano : mensa enim stabit in parte aquilonis.</verse><verse id="36">Facies et tentorium in introitu tabernaculi de hyacintho, et purpura, coccoque bis tincto, et bysso retorta, opere plumarii.</verse><verse id="37">Et quinque columnas deaurabis lignorum setim, ante quas ducetur tentorium : quarum erunt capita aurea, et bases æneæ.</verse></chapter><chapter id="27"><verse id="1">Facies et altare de lignis setim, quod habebit quinque cubitus in longitudine, et totidem in latitudine, id est, quadrum, et tres cubitos in altitudine.</verse><verse id="2">Cornua autem per quatuor angulos ex ipso erunt : et operies illud ære.</verse><verse id="3">Faciesque in usus ejus lebetes ad suscipiendos cineres, et forcipes atque fuscinulas, et ignium receptacula ; omnia vasa ex ære fabricabis.</verse><verse id="4">Craticulamque in modum retis æneam : per cujus quatuor angulos erunt quatuor annuli ænei.</verse><verse id="5">Quos pones subter arulam altaris : eritque craticula usque ad altaris medium.</verse><verse id="6">Facies et vectes altaris de lignis setim duos, quos operies laminis æneis :</verse><verse id="7">et induces per circulos, eruntque ex utroque latere altaris ad portandum.</verse><verse id="8">Non solidum, sed inane et cavum intrinsecus facies illud, sicut tibi in monte monstratum est.</verse><verse id="9">Facies et atrium tabernaculi, in cujus australi plaga contra meridiem erunt tentoria de bysso retorta : centum cubitos unum latus tenebit in longitudine.</verse><verse id="10">Et columnas viginti cum basibus totidem æneis, quæ capita cum cælaturis suis habebunt argentea.</verse><verse id="11">Similiter et in latere aquilonis per longum erunt tentoria centum cubitorum, columnæ viginti, et bases æneæ ejusdem numeri, et capita earum cum cælaturis suis argentea.</verse><verse id="12">In latitudine vero atrii, quod respicit ad occidentem, erunt tentoria per quinquaginta cubitos, et columnæ decem, basesque totidem.</verse><verse id="13">In ea quoque atrii latitudine, quæ respicit ad orientem, quinquaginta cubiti erunt.</verse><verse id="14">In quibus quindecim cubitorum tentoria lateri uno deputabuntur, columnæque tres et bases totidem :</verse><verse id="15">et in latere altero erunt tentoria cubitos obtinentia quindecim, columnæ tres, et bases totidem.</verse><verse id="16">In introitu vero atrii fiet tentorium cubitorum viginti ex hyacintho et purpura, coccoque bis tincto, et bysso retorta, opere plumarii : columnas habebit quatuor, cum basibus totidem.</verse><verse id="17">Omnes columnæ atrii per circuitum vestitæ erunt argenteis laminis, capitibus argenteis, et basibus æneis.</verse><verse id="18">In longitudine occupabit atrium cubitos centum, in latitudine quinquaginta, altitudo quinque cubitorum erit : fietque de bysso retorta, et habebit bases æneas.</verse><verse id="19">Cuncta vasa tabernaculi in omnes usus et cæremonias, tam paxillos ejus quam atrii, ex ære facies.</verse><verse id="20">Præcipe filiis Israël ut afferant tibi oleum de arboribus olivarum purissimum, piloque contusum, ut ardeat lucerna semper</verse><verse id="21">in tabernaculo testimonii, extra velum quod oppansum est testimonio. Et collocabunt eam Aaron et filii ejus, ut usque mane luceat coram Domino. Perpetuus erit cultus per successiones eorum a filiis Israël.</verse></chapter><chapter id="28"><verse id="1">Applica quoque ad te Aaron fratrem tuum cum filiis suis de medio filiorum Israël, ut sacerdotio fungantur mihi : Aaron, Nadab, et Abiu, Eleazar, et Ithamar.</verse><verse id="2">Faciesque vestem sanctam Aaron fratri tuo in gloriam et decorem.</verse><verse id="3">Et loqueris cunctis sapientibus corde quos replevi spiritu prudentiæ, ut faciant vestes Aaron, in quibus sanctificatus ministret mihi.</verse><verse id="4">Hæc autem erunt vestimenta quæ faciet : rationale et superhumerale, tunicam et lineam strictam, cidarim et balteum. Facient vestimenta sancta fratri tuo Aaron et filiis ejus, ut sacerdotio fungantur mihi.</verse><verse id="5">Accipientque aurum, et hyacinthum, et purpuram, coccumque bis tinctum, et byssum.</verse><verse id="6">Facient autem superhumerale de auro et hyacintho et purpura, coccoque bis tincto, et bysso retorta, opere polymito.</verse><verse id="7">Duas oras junctas habebit in utroque latere summitatum, ut in unum redeant.</verse><verse id="8">Ipsa quoque textura et cuncta operis varietas erit ex auro et hyacintho, et purpura, coccoque bis tincto, et bysso retorta.</verse><verse id="9">Sumesque duos lapides onychinos, et sculpes in eis nomina filiorum Israël :</verse><verse id="10">sex nomina in lapide uno, et sex reliqua in altero, juxta ordinem nativitatis eorum.</verse><verse id="11">Opere sculptoris et cælatura gemmarii, sculpes eos nominibus filiorum Israël, inclusos auro atque circumdatos :</verse><verse id="12">et pones in utroque latere superhumeralis, memoriale filiis Israël. Portabitque Aaron nomina eorum coram Domino super utrumque humerum, ob recordationem.</verse><verse id="13">Facies et uncinos ex auro,</verse><verse id="14">et duas catenulas ex auro purissimo sibi invicem cohærentes, quas inseres uncinis.</verse><verse id="15">Rationale quoque judicii facies opere polymito juxta texturam superhumeralis, ex auro, hyacintho, et purpura, coccoque bis tincto, et bysso retorta.</verse><verse id="16">Quadrangulum erit et duplex : mensuram palmi habebit tam in longitudine quam in latitudine.</verse><verse id="17">Ponesque in eo quatuor ordines lapidum : in primo versu erit lapis sardius, et topazius, et smaragdus :</verse><verse id="18">in secundo carbunculus, sapphirus, et jaspis :</verse><verse id="19">in tertio ligurius, achates, et amethystus :</verse><verse id="20">in quarto chrysolithus, onychinus, et beryllus. Inclusi auro erunt per ordines suos.</verse><verse id="21">Habebuntque nomina filiorum Israël : duodecim nominibus cælabuntur, singuli lapides nominibus singulorum per duodecim tribus.</verse><verse id="22">Facies in rationali catenas sibi invicem cohærentes ex auro purissimo,</verse><verse id="23">et duos annulos aureos, quos pones in utraque rationalis summitate :</verse><verse id="24">catenasque aureas junges annulis, qui sunt in marginibus ejus,</verse><verse id="25">et ipsarum catenarum extrema duobus copulabis uncinis in utroque latere superhumeralis quod rationale respicit.</verse><verse id="26">Facies et duos annulos aureos, quos pones in summitatibus rationalis, in oris, quæ e regione sunt superhumeralis, et posteriora ejus aspiciunt.</verse><verse id="27">Necnon et alios duos annulos aureos, qui ponendi sunt in utroque latere superhumeralis deorsum, quod respicit contra faciem juncturæ inferioris, ut aptari possit cum superhumerali,</verse><verse id="28">et stringatur rationale annulis suis cum annulis superhumeralis vitta hyacinthina, ut maneat junctura fabrefacta, et a se invicem rationale et superhumerale nequeant separari.</verse><verse id="29">Portabitque Aaron nomina filiorum Israël in rationali judicii super pectus suum, quando ingredietur Sanctuarium, memoriale coram Domino in æternum.</verse><verse id="30">Pones autem in rationali judicii Doctrinam et Veritatem, quæ erunt in pectore Aaron, quando ingredietur coram Domino : et gestabit judicium filiorum Israël in pectore suo, in conspectu Domini semper.</verse><verse id="31">Facies et tunicam superhumeralis totam hyacinthinam,</verse><verse id="32">in cujus medio supra erit capitium, et ora per gyrum ejus textilis, sicut fieri solet in extremis vestium partibus, ne facile rumpatur.</verse><verse id="33">Deorsum vero, ad pedes ejusdem tunicæ, per circuitum, quasi mala punica facies, ex hyacintho, et purpura, et cocco bis tincto, mistis in medio tintinnabulis,</verse><verse id="34">ita ut tintinnabulum sit aureum et malum punicum : rursumque tintinnabulum aliud aureum et malum punicum.</verse><verse id="35">Et vestietur ea Aaron in officio ministerii, ut audiatur sonitus quando ingreditur et egreditur sanctuarium in conspectu Domini, et non moriatur.</verse><verse id="36">Facies et laminam de auro purissimo, in qua sculpes opere cælatoris, Sanctum Domino.</verse><verse id="37">Ligabisque eam vitta hyacinthina, et erit super tiaram,</verse><verse id="38">imminens fronti pontificis. Portabitque Aaron iniquitates eorum, quæ obtulerunt et sanctificaverunt filii Israël, in cunctis muneribus et donariis suis. Erit autem lamina semper in fronte ejus, ut placatus sit eis Dominus.</verse><verse id="39">Stringesque tunicam bysso, et tiaram byssinam facies, et balteum opere plumarii.</verse><verse id="40">Porro filiis Aaron tunicas lineas parabis et balteos ac tiaras in gloriam et decorem :</verse><verse id="41">vestiesque his omnibus Aaron fratrem tuum et filios ejus cum eo. Et cunctorum consecrabis manus, sanctificabisque illos, ut sacerdotio fungantur mihi.</verse><verse id="42">Facies et feminalia linea, ut operiant carnem turpitudinis suæ, a renibus usque ad femora :</verse><verse id="43">et utentur eis Aaron et filii ejus quando ingredientur tabernaculum testimonii, vel quando appropinquant ad altare ut ministrent in sanctuario, ne iniquitatis rei moriantur. Legitimum sempiternum erit Aaron, et semini ejus post eum.</verse></chapter><chapter id="29"><verse id="1">Sed et hoc facies, ut mihi in sacerdotio consecrentur. Tolle vitulum de armento, et arietes duos immaculatos,</verse><verse id="2">panesque azymos, et crustulam absque fermento, quæ conspersa sit oleo, lagana quoque azyma oleo lita : de simila triticea cuncta facies.</verse><verse id="3">Et posita in canistro offeres : vitulum autem et duos arietes.</verse><verse id="4">Et Aaron ac filios ejus applicabis ad ostium tabernaculi testimonii. Cumque laveris patrem cum filiis suis aqua,</verse><verse id="5">indues Aaron vestimentis suis, id est, linea et tunica, et superhumerali et rationali, quod constringes balteo.</verse><verse id="6">Et pones tiaram in capite ejus, et laminam sanctam super tiaram,</verse><verse id="7">et oleum unctionis fundes super caput ejus : atque hoc ritu consecrabitur.</verse><verse id="8">Filios quoque illius applicabis, et indues tunicis lineis, cingesque balteo,</verse><verse id="9">Aaron scilicet et liberos ejus, et impones eis mitras : eruntque sacerdotes mihi religione perpetua. Postquam initiaveris manus eorum,</verse><verse id="10">applicabis et vitulum coram tabernaculo testimonii. Imponentque Aaron et filii ejus manus super caput illius,</verse><verse id="11">et mactabis eum in conspectu Domini, juxta ostium tabernaculi testimonii.</verse><verse id="12">Sumptumque de sanguine vituli, pones super cornua altaris digito tuo, reliquum autem sanguinem fundes juxta basim ejus.</verse><verse id="13">Sumes et adipem totum qui operit intestina, et reticulum jecoris, ac duos renes, et adipem qui super eos est, et offeres incensum super altare :</verse><verse id="14">carnes vero vituli et corium et fimum combures foris extra castra, eo quod pro peccato sit.</verse><verse id="15">Unum quoque arietem sumes, super cujus caput ponent Aaron et filii ejus manus.</verse><verse id="16">Quem cum mactaveris, tolles de sanguine ejus, et fundes circa altare.</verse><verse id="17">Ipsum autem arietem secabis in frustra : lotaque intestina ejus ac pedes, pones super concisas carnes, et super caput illius.</verse><verse id="18">Et offeres totum arietem in incensum super altare : oblatio est Domino, odor suavissimus victimæ Domini.</verse><verse id="19">Tolles quoque arietem alterum, super cujus caput Aaron et filii ejus ponent manus.</verse><verse id="20">Quem cum immolaveris, sumes de sanguine ejus, et pones super extremum auriculæ dextræ Aaron et filiorum ejus, et super pollices manus eorum ac pedis dextri, fundesque sanguinem super altare per circuitum.</verse><verse id="21">Cumque tuleris de sanguine qui est super altare, et de oleo unctionis, asperges Aaron et vestes ejus, filios et vestimenta eorum. Consecratisque ipsis et vestibus,</verse><verse id="22">tolles adipem de ariete, et caudam et arvinam, quæ operit vitalia, ac reticulum jecoris, et duos renes, atque adipem, qui super eos est, armumque dextrum, eo quod sit aries consecrationis :</verse><verse id="23">tortamque panis unius, crustulam conspersam oleo, laganum de canistro azymorum, quod positum est in conspectu Domini :</verse><verse id="24">ponesque omnia super manus Aaron et filiorum ejus, et sanctificabis eos elevans coram Domino.</verse><verse id="25">Suscipiesque universa de manibus eorum : et incendes super altare in holocaustum, odorem suavissimum in conspectu Domini, quia oblatio ejus est.</verse><verse id="26">Sumes quoque pectusculum de ariete, quo initiatus est Aaron, sanctificabisque illud elevatum coram Domino, et cedet in partem tuam.</verse><verse id="27">Sanctificabisque et pectusculum consecratum, et armum quem de ariete separasti,</verse><verse id="28">quo initiatus est Aaron et filii ejus, cedentque in partem Aaron et filiorum ejus jure perpetuo a filiis Israël : quia primitiva sunt et initia de victimis eorum pacificis quæ offerunt Domino.</verse><verse id="29">Vestem autem sanctam, qua utetur Aaron, habebunt filii ejus post eum, ut ungantur in ea, et consecrantur manus eorum.</verse><verse id="30">Septem diebus utetur illa qui pontifex pro eo fuerit constitutus de filiis ejus, et qui ingredietur tabernaculum testimonii ut ministret in sanctuario.</verse><verse id="31">Arietem autem consecrationis tolles, et coques carnes ejus in loco sancto :</verse><verse id="32">quibus vescetur Aaron et filii ejus. Panes quoque, qui sunt in canistro, in vestibulo tabernaculi testimonii comedent,</verse><verse id="33">ut sit placabile sacrificium, et sanctificentur offerentium manus. Alienigena non vescetur ex eis, quia sancti sunt.</verse><verse id="34">Quod si remanserit de carnibus consecratis, sive de panibus usque mane, combures reliquias igni : non comedentur, quia sanctificata sunt.</verse><verse id="35">Omnia, quæ præcepi tibi, facies super Aaron et filiis ejus. Septem diebus consecrabis manus eorum :</verse><verse id="36">et vitulum pro peccato offeres per singulos dies ad expiandum. Mundabisque altare cum immolaveris expiationis hostiam, et unges illud in sanctificationem.</verse><verse id="37">Septem diebus expiabis altare, et sanctificabis, et erit Sanctum sanctorum : omnis, qui tetigerit illud, sanctificabitur.</verse><verse id="38">Hoc est quod facies in altari : agnos anniculos duos per singulos dies jugiter,</verse><verse id="39">unum agnum mane, et alterum vespere,</verse><verse id="40">decimam partem similæ conspersæ oleo tuso, quod habeat mensuram quartam partem hin, et vinum ad libandum ejusdem mensuræ in agno uno.</verse><verse id="41">Alterum vero agnum offeres ad vesperam juxta ritum matutinæ oblationis, et juxta ea quæ diximus, in odorem suavitatis :</verse><verse id="42">sacrificium est Domino, oblatione perpetua in generationes vestras, ad ostium tabernaculi testimonii coram Domino, ubi constituam ut loquar ad te.</verse><verse id="43">Ibique præcipiam filiis Israël, et sanctificabitur altare in gloria mea.</verse><verse id="44">Sanctificabo et tabernaculum testimonii cum altari, et Aaron cum filiis suis, ut sacerdotio fungantur mihi.</verse><verse id="45">Et habitabo in medio filiorum Israël, eroque eis Deus,</verse><verse id="46">et scient quia ego Dominus Deus eorum, qui eduxi eos de terra Ægypti, ut manerem inter illos, ego Dominus Deus ipsorum.</verse></chapter><chapter id="30"><verse id="1">Facies quoque altare ad adolendum thymiama, de lignis setim,</verse><verse id="2">habens cubitum longitudinis, et alterum latitudinis, id est, quadrangulum, et duos cubitos in altitudine. Cornua ex ipso procedent.</verse><verse id="3">Vestiesque illud auro purissimo, tam craticulam ejus, quam parietes per circuitum, et cornua. Faciesque ei coronam aureolam per gyrum,</verse><verse id="4">et duos annulos aureos sub corona per singula latera, ut mittantur in eos vectes, et altare portetur.</verse><verse id="5">Ipsos quoque vectes facies de lignis setim, et inaurabis.</verse><verse id="6">Ponesque altare contra velum, quod ante arcum pendet testimonii coram propitiatorio quo tegitur testimonium, ubi loquar tibi.</verse><verse id="7">Et adolebit incensum super eo Aaron, suave fragrans, mane. Quando componet lucernas, incendet illud :</verse><verse id="8">et quando collocabit eas ad vesperum, uret thymiama sempiternum coram Domino in generationes vestras.</verse><verse id="9">Non offeretis super eo thymiama compositionis alterius, nec oblationem, et victimam, nec libabitis libamina.</verse><verse id="10">Et deprecabitur Aaron super cornua ejus semel per annum, in sanguine quod oblatum est pro peccato, et placabit super eo in generationibus vestris. Sanctum sanctorum erit Domino.</verse><verse id="11">Locutusque est Dominus ad Moysen, dicens :</verse><verse id="12">Quando tuleris summam filiorum Israël juxta numerum, dabunt singuli pretium pro animabus suis Domino, et non erit plaga in eis, cum fuerint recensiti.</verse><verse id="13">Hoc autem dabit omnis qui transit ad nomen, dimidium sicli juxta mensuram templi (siclus viginti obolos habet) ; media pars sicli offeretur Domino.</verse><verse id="14">Qui habetur in numero, a viginti annis et supra, dabit pretium.</verse><verse id="15">Dives non addet ad medium sicli, et pauper nihil minuet.</verse><verse id="16">Susceptamque pecuniam, quæ collata est a filiis Israël, trades in usus tabernaculi testimonii, ut sit monimentum eorum coram Domino, et propitietur animabus eorum.</verse><verse id="17">Locutusque est Dominus ad Moysen, dicens :</verse><verse id="18">Facies et labrum æneum cum basi sua ad lavandum : ponesque illud inter tabernaculum testimonii et altare. Et missa aqua,</verse><verse id="19">lavabunt in ea Aaron et filii ejus manus suas ac pedes,</verse><verse id="20">quando ingressuri sunt tabernaculum testimonii, et quando accessuri sunt ad altare, ut offerant in eo thymiama Domino,</verse><verse id="21">ne forte moriantur ; legitimum sempiternum erit ipsi, et semini ejus per successiones.</verse><verse id="22">Locutusque est Dominus ad Moysen,</verse><verse id="23">dicens : Sume tibi aromata, primæ myrrhæ et electæ quingentos siclos, et cinnamomi medium, id est, ducentos quinquaginta siclos, calami similiter ducentos quinquaginta,</verse><verse id="24">casiæ autem quingentos siclos, in pondere sanctuarii, olei de olivetis mensuram hin :</verse><verse id="25">faciesque unctionis oleum sanctum, unguentum compositum opere unguentarii,</verse><verse id="26">et unges ex eo tabernaculum testimonii, et arcam testamenti,</verse><verse id="27">mensamque cum vasis suis, et candelabrum, et utensilia ejus, altaria thymiamatis,</verse><verse id="28">et holocausti, et universam supellectilem quæ ad cultum eorum pertinet.</verse><verse id="29">Sanctificabisque omnia, et erunt Sancta sanctorum ; qui tetigerit ea, sanctificabitur.</verse><verse id="30">Aaron et filios ejus unges, sanctificabisque eos, ut sacerdotio fungantur mihi.</verse><verse id="31">Filiis quoque Israël dices : Hoc oleum unctionis sanctum erit mihi in generationes vestras.</verse><verse id="32">Caro hominis non ungetur ex eo, et juxta compositionem ejus non facietis aliud, quia sanctificatum est, et sanctum erit vobis.</verse><verse id="33">Homo quicumque tale composuerit, et dederit ex eo alieno, exterminabitur de populo suo.</verse><verse id="34">Dixitque Dominus ad Moysen : Sume tibi aromata, stacten et onycha, galbanum boni odoris, et thus lucidissimum ; æqualis ponderis erunt omnia :</verse><verse id="35">faciesque thymiama compositum opere unguentarii, mistum diligenter, et purum, et sanctificatione dignissimum.</verse><verse id="36">Cumque in tenuissimum pulverem universa contuderis, pones ex eo coram tabernaculo testimonii, in quo loco apparebo tibi. Sanctum sanctorum erit vobis thymiama.</verse><verse id="37">Talem compositionem non facietis in usus vestros, quia sanctum est Domino.</verse><verse id="38">Homo quicumque fecerit simile, ut odore illius perfruatur, peribit de populis suis.</verse></chapter><chapter id="31"><verse id="1">Locutusque est Dominus ad Moysen, dicens :</verse><verse id="2">Ecce, vocavi ex nomine Beseleel filium Uri filii Hur de tribu Juda,</verse><verse id="3">et implevi spiritu Dei, sapientia, et intelligentia et scientia in omni opere,</verse><verse id="4">ad excogitandum quidquid fabrefieri potest ex auro, et argento, et ære,</verse><verse id="5">marmore, et gemmis, et diversitate lignorum.</verse><verse id="6">Dedique ei socium Ooliab filium Achisamech de tribu Dan. Et in corde omnis eruditi posui sapientiam : ut faciant cuncta quæ præcepi tibi,</verse><verse id="7">tabernaculum fœderis, et arcam testimonii, et propitiatorium, quod super eam est, et cuncta vasa tabernaculi,</verse><verse id="8">mensamque et vasa ejus, candelabrum purissimum cum vasis suis, et altaris thymiamatis,</verse><verse id="9">et holocausti, et omnia vasa eorum, labrum cum basi sua,</verse><verse id="10">vestes sanctas in ministerio Aaron sacerdoti, et filiis ejus, ut fungantur officio suo in sacris :</verse><verse id="11">oleum unctionis, et thymiama aromatum in sanctuario, omnia quæ præcepi tibi, facient.</verse><verse id="12">Et locutus est Dominus ad Moysen, dicens :</verse><verse id="13">Loquere filiis Israël, et dices ad eos : Videte ut sabbatum meum custodiatis : quia signum est inter me et vos in generationibus vestris : ut sciatis quia ego Dominus, qui sanctifico vos.</verse><verse id="14">Custodite sabbatum meum, sanctum est enim vobis : qui polluerit illud, morte morietur ; qui fecerit in eo opus, peribit anima illius de medio populi sui.</verse><verse id="15">Sex diebus facietis opus : in die septimo sabbatum est, requies sancta Domino ; omnis qui fecerit opus in hac die, morietur.</verse><verse id="16">Custodiant filii Israël sabbatum, et celebrent illud in generationibus suis. Pactum est sempiternum</verse><verse id="17">inter me et filios Israël, signumque perpetuum ; sex enim diebus fecit Dominus cælum et terram, et in septimo ab opere cessavit.</verse><verse id="18">Deditque Dominus Moysi, completis hujuscemodi sermonibus in monte Sinai, duas tabulas testimonii lapideas, scriptas digito Dei.</verse></chapter><chapter id="32"><verse id="1">Videns autem populus quod moram faceret descendendi de monte Moyses, congregatus adversus Aaron, dixit : Surge, fac nobis deos, qui nos præcedant : Moysi enim huic viro, qui nos eduxit de terra Ægypti, ignoramus quid acciderit.</verse><verse id="2">Dixitque ad eos Aaron : Tollite inaures aureas de uxorum, filiorumque et filiarum vestrarum auribus, et afferte ad me.</verse><verse id="3">Fecitque populus quæ jusserat, deferens inaures ad Aaron.</verse><verse id="4">Quas cum ille accepisset, formavit opere fusorio, et fecit ex eis vitulum conflatilem : dixeruntque : Hi sunt dii tui Israël, qui te eduxerunt de terra Ægypti.</verse><verse id="5">Quod cum vidisset Aaron, ædificavit altare coram eo, et præconis voce clamavit dicens : Cras solemnitas Domini est.</verse><verse id="6">Surgentesque mane, obtulerunt holocausta, et hostias pacificas, et sedit populus manducare, et bibere, et surrexerunt ludere.</verse><verse id="7">Locutus est autem Dominus ad Moysen, dicens : Vade, descende : peccavit populus tuus, quem eduxisti de terra Ægypti.</verse><verse id="8">Recesserunt cito de via, quam ostendisti eis : feceruntque sibi vitulum conflatilem, et adoraverunt, atque immolantes ei hostias, dixerunt : Isti sunt dii tui Israël, qui te eduxerunt de terra Ægypti.</verse><verse id="9">Rursumque ait Dominus ad Moysen : Cerno quod populus iste duræ cervicis sit :</verse><verse id="10">dimitte me, ut irascatur furor meus contra eos, et deleam eos, faciamque te in gentem magnam.</verse><verse id="11">Moyses autem orabat Dominum Deum suum, dicens : Cur, Domine, irascitur furor tuus contra populum tuum, quem eduxisti de terra Ægypti, in fortitudine magna, et in manu robusta ?</verse><verse id="12">Ne quæso dicant Ægyptii : Callide eduxit eos, ut interficeret in montibus, et deleret e terra : quiescat ira tua, et esto placabilis super nequitia populi tui.</verse><verse id="13">Recordare Abraham, Isaac, et Israël servorum tuorum, quibus jurasti per temetipsum, dicens : Multiplicabo semen vestrum sicut stellas cæli ; et universam terram hanc, de qua locutus sum, dabo semini vestro, et possidebitis eam semper.</verse><verse id="14">Placatusque est Dominus ne faceret malum quod locutus fuerat adversus populum suum.</verse><verse id="15">Et reversus est Moyses de monte, portans duas tabulas testimonii in manu sua, scriptas ex utraque parte,</verse><verse id="16">et factas opere Dei : scriptura quoque Dei erat sculpta in tabulis.</verse><verse id="17">Audiens autem Josue tumultum populi vociferantis, dixit ad Moysen : Ululatus pugnæ auditur in castris.</verse><verse id="18">Qui respondit : Non est clamor adhortantium ad pugnam, neque vociferatio compellentium ad fugam : sed vocem cantantium ego audio.</verse><verse id="19">Cumque appropinquasset ad castra, vidit vitulum, et choros : iratusque valde, projecit de manu tabulas, et confregit eas ad radicem montis :</verse><verse id="20">arripiensque vitulum quem fecerant, combussit, et contrivit usque ad pulverem, quem sparsit in aquam, et dedit ex eo potum filiis Israël.</verse><verse id="21">Dixitque ad Aaron : Quid tibi fecit hic populus, ut induceres super eum peccatum maximum ?</verse><verse id="22">Cui ille respondit : Ne indignetur dominus meus : tu enim nosti populum istum, quod pronus sit ad malum :</verse><verse id="23">dixerunt mihi : Fac nobis deos, qui nos præcedant : huic enim Moysi, qui nos eduxit de terra Ægypti, nescimus quid acciderit.</verse><verse id="24">Quibus ego dixi : Quis vestrum habet aurum ? Tulerunt, et dederunt mihi : et projeci illud in ignem, egressusque est hic vitulus.</verse><verse id="25">Videns ergo Moyses populum quod esset nudatus (spoliaverat enim eum Aaron propter ignominiam sordis, et inter hostes nudum constituerat),</verse><verse id="26">et stans in porta castrorum, ait : Si quis est Domini, jungatur mihi. Congregatique sunt ad eum omnes filii Levi :</verse><verse id="27">quibus ait : Hæc dicit Dominus Deus Israël : Ponat vir gladium super femur suum : ite, et redite de porta usque ad portam per medium castrorum, et occidat unusquisque fratrem, et amicum, et proximum suum.</verse><verse id="28">Feceruntque filii Levi juxta sermonem Moysi, cecideruntque in die illa quasi viginti tria millia hominum.</verse><verse id="29">Et ait Moyses : Consecrastis manus vestras hodie Domino, unusquisque in filio, et in fratre suo, ut detur vobis benedictio.</verse><verse id="30">Facto autem altero die, locutus est Moyses ad populum : Peccastis peccatum maximum : ascendam ad Dominum, si quomodo quivero eum deprecari pro scelere vestro.</verse><verse id="31">Reversusque ad Dominum, ait : Obsecro, peccavit populus iste peccatum maximum, feceruntque sibi deos aureos : aut dimitte eis hanc noxam,</verse><verse id="32">aut si non facis, dele me de libro tuo quem scripsisti.</verse><verse id="33">Cui respondit Dominus : Qui peccaverit mihi, delebo eum de libro meo :</verse><verse id="34">tu autem vade, et duc populum istum quo locutus sum tibi : angelus meus præcedet te. Ego autem in die ultionis visitabo et hoc peccatum eorum.</verse><verse id="35">Percussit ergo Dominus populum pro reatu vituli, quem fecerat Aaron.</verse></chapter><chapter id="33"><verse id="1">Locutusque est Dominus ad Moysen, dicens : Vade, ascende de loco isto tu, et populus tuus quem eduxisti de terra Ægypti, in terram quam juravi Abraham, Isaac et Jacob, dicens : Semini tuo dabo eam :</verse><verse id="2">et mittam præcursorem tui angelum, ut ejiciam Chananæum, et Amorrhæum, et Hethæum, et Pherezæum, et Hevæum, et Jebusæum,</verse><verse id="3">et intres in terram fluentem lacte et melle. Non enim ascendam tecum, quia populus duræ cervicis es : ne forte disperdam te in via.</verse><verse id="4">Audiensque populus sermonem hunc pessimum, luxit : et nullus ex more indutus est cultu suo.</verse><verse id="5">Dixitque Dominus ad Moysen : Loquere filiis Israël : Populus duræ cervicis es : semel ascendam in medio tui, et delebo te. Jam nunc depone ornatum tuum, ut sciam quid faciam tibi.</verse><verse id="6">Deposuerunt ergo filii Israël ornatum suum a monte Horeb.</verse><verse id="7">Moyses quoque tollens tabernaculum, tetendit extra castra procul, vocavitque nomen ejus, Tabernaculum fœderis. Et omnis populus, qui habebat aliquam quæstionem, egrediebatur ad tabernaculum fœderis, extra castra.</verse><verse id="8">Cumque egrederetur Moyses ad tabernaculum, surgebat universa plebs, et stabat unusquisque in ostio papilionis sui, aspiciebantque tergum Moysi, donec ingrederetur tentorium.</verse><verse id="9">Ingresso autem illo tabernaculum fœderis, descendebat columna nubis, et stabat ad ostium, loquebaturque cum Moyse,</verse><verse id="10">cernentibus universis quod columna nubis staret ad ostium tabernaculi. Stabantque ipsi, et adorabant per fores tabernaculorum suorum.</verse><verse id="11">Loquebatur autem Dominus ad Moysen facie ad faciem, sicut solet loqui homo ad amicum suum. Cumque ille reverteretur in castra, minister ejus Josue filius Nun, puer, non recedebat de tabernaculo.</verse><verse id="12">Dixit autem Moyses ad Dominum : Præcipis ut educam populum istum : et non indicas mihi quem missurus es mecum, præsertim cum dixeris : Novi te ex nomine, et invenisti gratiam coram me.</verse><verse id="13">Si ergo inveni gratiam in conspectu tuo, ostende mihi faciem tuam, ut sciam te, et inveniam gratiam ante oculos tuos : respice populum tuum gentem hanc.</verse><verse id="14">Dixitque Dominus : Facies mea præcedet te, et requiem dabo tibi.</verse><verse id="15">Et ait Moyses : Si non tu ipse præcedas, ne educas nos de loco isto.</verse><verse id="16">In quo enim scire poterimus ego et populus tuus invenisse nos gratiam in conspectu tuo, nisi ambulaveris nobiscum, ut glorificemur ab omnibus populis qui habitant super terram ?</verse><verse id="17">Dixit autem Dominus ad Moysen : Et verbum istud, quod locutus es, faciam : invenisti enim gratiam coram me, et teipsum novi ex nomine.</verse><verse id="18">Qui ait : Ostende mihi gloriam tuam.</verse><verse id="19">Respondit : Ego ostendam omne bonum tibi, et vocabo in nomine Domini coram te : et miserebor cui voluero, et clemens ero in quem mihi placuerit.</verse><verse id="20">Rursumque ait : Non poteris videre faciem meam : non enim videbit me homo et vivet.</verse><verse id="21">Et iterum : Ecce, inquit, est locus apud me, et stabis supra petram.</verse><verse id="22">Cumque transibit gloria mea, ponam te in foramine petræ, et protegam dextera mea, donec transeam :</verse><verse id="23">tollamque manum meam, et videbis posteriora mea : faciem autem meam videre non poteris.</verse></chapter><chapter id="34"><verse id="1">Ac deinceps : Præcide, ait, tibi duas tabulas lapideas instar priorum, et scribam super eas verba, quæ habuerunt tabulæ quas fregisti.</verse><verse id="2">Esto paratus mane, ut ascendas statim in montem Sinai, stabisque mecum super verticem montis.</verse><verse id="3">Nullus ascendat tecum, nec videatur quispiam per totum montem : boves quoque et oves non pascantur e contra.</verse><verse id="4">Excidit ergo duas tabulas lapideas, quales antea fuerant : et de nocte consurgens ascendit in montem Sinai, sicut præceperat ei Dominus, portans secum tabulas.</verse><verse id="5">Cumque descendisset Dominus per nubem, stetit Moyses cum eo, invocans nomen Domini.</verse><verse id="6">Quo transeunte coram eo, ait : Dominator Domine Deus, misericors et clemens, patiens et multæ miserationis, ac verax,</verse><verse id="7">qui custodis misericordiam in millia ; qui aufers iniquitatem, et scelera, atque peccata, nullusque apud te per se innocens est ; qui reddis iniquitatem patrum filiis, ac nepotibus in tertiam et quartam progeniem.</verse><verse id="8">Festinusque Moyses, curvatus est pronus in terram, et adorans</verse><verse id="9">ait : Si inveni gratiam in conspectu tuo, Domine, obsecro ut gradiaris nobiscum (populus enim duræ cervicis est) et auferas iniquitates nostras atque peccata, nosque possideas.</verse><verse id="10">Respondit Dominus : Ego inibo pactum videntibus cunctis : signa faciam quæ numquam visa sunt super terram, nec in ullis gentibus, ut cernat populus iste, in cujus es medio, opus Domini terribile quod facturus sum.</verse><verse id="11">Observa cuncta quæ hodie mando tibi : ego ipse ejiciam ante faciem tuam Amorrhæum, et Chananæum, et Hethæum, Pherezæum quoque, et Hevæum, et Jebusæum.</verse><verse id="12">Cave ne umquam cum habitatoribus terræ illius jungas amicitias, quæ sint tibi in ruinam :</verse><verse id="13">sed aras eorum destrue, confringe statuas, lucosque succide :</verse><verse id="14">noli adorare deum alienum. Dominus zelotes nomen ejus ; Deus est æmulator.</verse><verse id="15">Ne ineas pactum cum hominibus illarum regionum : ne, cum fornicati fuerint cum diis suis, et adoraverint simulacra eorum, vocet te quispiam ut comedas de immolatis.</verse><verse id="16">Nec uxorem de filiabus eorum accipies filiis tuis : ne, postquam ipsæ fuerint fornicatæ, fornicari faciant et filios tuos in deos suos.</verse><verse id="17">Deos conflatiles non facies tibi.</verse><verse id="18">Solemnitatem azymorum custodies. Septem diebus vesceris azymis, sicut præcepi tibi, in tempore mensis novorum : mense enim verni temporis egressus es de Ægypto.</verse><verse id="19">Omne quod aperit vulvam generis masculini, meum erit. De cunctis animantibus, tam de bobus, quam de ovibus, meum erit.</verse><verse id="20">Primogenitum asini redimes ove : sin autem nec pretium pro eo dederis, occidetur. Primogenitum filiorum tuorum redimes : nec apparebis in conspectu meo vacuus.</verse><verse id="21">Sex diebus operaberis ; die septimo cessabis arare et metere.</verse><verse id="22">Solemnitatem hebdomadarum facies tibi in primitiis frugum messis tuæ triticeæ, et solemnitatem, quando redeunte anni tempore cuncta conduntur.</verse><verse id="23">Tribus temporibus anni apparebit omne masculinum tuum in conspectu omnipotentis Domini Dei Israël.</verse><verse id="24">Cum enim tulero gentes a facie tua, et dilatavero terminos tuos, nullus insidiabitur terræ tuæ, ascendente te, et apparente in conspectu Domini Dei tui ter in anno.</verse><verse id="25">Non immolabis super fermento sanguinem hostiæ meæ : neque residebit mane de victima solemnitatis Phase.</verse><verse id="26">Primitias frugum terræ tuæ offeres in domo Domini Dei tui. Non coques hædum in lacte matris suæ.</verse><verse id="27">Dixitque Dominus ad Moysen : Scribe tibi verba hæc, quibus et tecum et cum Israël pepigi fœdus.</verse><verse id="28">Fuit ergo ibi cum Domino quadraginta dies et quadraginta noctes : panem non comedit, et aquam non bibit, et scripsit in tabulis verba fœderis decem.</verse><verse id="29">Cumque descenderet Moyses de monte Sinai, tenebat duas tabulas testimonii, et ignorabat quod cornuta esset facies sua ex consortio sermonis Domini.</verse><verse id="30">Videntes autem Aaron et filii Israël cornutam Moysi faciem, timuerunt prope accedere.</verse><verse id="31">Vocatique ab eo, reversi sunt tam Aaron, quam principes synagogæ. Et postquam locutus est ad eos,</verse><verse id="32">venerunt ad eum etiam omnes filii Israël : quibus præcepit cuncta quæ audierat a Domino in monte Sinai.</verse><verse id="33">Impletisque sermonibus, posuit velamen super faciem suam.</verse><verse id="34">Quod ingressus ad Dominum, et loquens cum eo, auferebat donec exiret, et tunc loquebatur ad filios Israël omnia quæ sibi fuerant imperata.</verse><verse id="35">Qui videbant faciem egredientis Moysi esse cornutam, sed operiebat ille rursus faciem suam, siquando loquebatur ad eos.</verse></chapter><chapter id="35"><verse id="1">Igitur congregata omni turba filiorum Israël, dixit ad eos : Hæc sunt quæ jussit Dominus fieri.</verse><verse id="2">Sex diebus facietis opus : septimus dies erit vobis sanctus, sabbatum, et requies Domini : qui fecerit opus in eo, occidetur.</verse><verse id="3">Non succendetis ignem in omnibus habitaculis vestris per diem sabbati.</verse><verse id="4">Et ait Moyses ad omnem catervam filiorum Israël : Iste est sermo quem præcepit Dominus, dicens :</verse><verse id="5">Separate apud vos primitias Domino. Omnis voluntarius et prono animo offerat eas Domino : aurum et argentum, et æs,</verse><verse id="6">hyacinthum et purpuram, coccumque bis tinctum, et byssum, pilos caprarum,</verse><verse id="7">pellesque arietum rubricatas, et janthinas, ligna setim,</verse><verse id="8">et oleum ad luminaria concinnanda, et ut conficiatur unguentum, et thymiama suavissimum,</verse><verse id="9">lapides onychinos, et gemmas ad ornatum superhumeralis et rationalis.</verse><verse id="10">Quisque vestrum sapiens est, veniat, et faciat quod Dominus imperavit :</verse><verse id="11">tabernaculum scilicet, et tectum ejus, atque operimentum, annulos, et tabulata cum vectibus, paxillos, et bases :</verse><verse id="12">arcam et vectes, propitiatorium, et velum, quod ante illud oppanditur :</verse><verse id="13">mensam cum vectibus et vasis, et propositionis panibus :</verse><verse id="14">candelabrum ad luminaria sustentanda, vasa illius et lucernas, et oleum ad nutrimenta ignium :</verse><verse id="15">altare thymiamatis, et vectes, et oleum unctionis et thymiama ex aromatibus : tentorium ad ostium tabernaculi :</verse><verse id="16">altare holocausti, et craticulam ejus æneam cum vectibus et vasis suis : labrum et basim ejus :</verse><verse id="17">cortinas atrii cum columnis et basibus, tentorium in foribus vestibuli,</verse><verse id="18">paxillos tabernaculi et atrii cum funiculis suis :</verse><verse id="19">vestimenta, quorum usus est in ministerio sanctuarii, vestes Aaron pontificis ac filiorum ejus, ut sacerdotio fungantur mihi.</verse><verse id="20">Egressaque omnis multitudo filiorum Israël de conspectu Moysi,</verse><verse id="21">obtulerunt mente promptissima atque devota primitias Domino, ad faciendum opus tabernaculi testimonii. Quidquid ad cultum et ad vestes sanctas necessarium erat,</verse><verse id="22">viri cum mulieribus præbuerunt, armillas et inaures, annulos et dextralia : omne vas aureum in donaria Domini separatum est.</verse><verse id="23">Si quis habebat hyacinthum, et purpuram, coccumque bis tinctum, byssum et pilos caprarum, pelles arietum rubricatas, et janthinas,</verse><verse id="24">argenti, ærisque metalla, obtulerunt Domino, lignaque setim in varios usus.</verse><verse id="25">Sed et mulieres doctæ, quæ neverant, dederunt hyacinthum, purpuram, et vermiculum, ac byssum,</verse><verse id="26">et pilos caprarum, sponte propria cuncta tribuentes.</verse><verse id="27">Principes vero obtulerunt lapides onychinos, et gemmas ad superhumerale et rationale,</verse><verse id="28">aromataque et oleum ad luminaria concinnanda, et ad præparandum unguentum, ac thymiama odoris suavissimi componendum.</verse><verse id="29">Omnes viri et mulieres mente devota obtulerunt donaria, ut fierent opera, quæ jusserat Dominus per manum Moysi. Cuncti filii Israël voluntaria Domino dedicaverunt.</verse><verse id="30">Dixitque Moyses ad filios Israël : Ecce, vocavit Dominus ex nomine Beseleel filium Uri, filii Hur de tribu Juda,</verse><verse id="31">implevitque eum spiritu Dei, sapientia et intelligentia, et scientia et omni doctrina,</verse><verse id="32">ad excogitandum, et faciendum opus in auro, et argento, et ære,</verse><verse id="33">sculpendisque lapidibus, et opere carpentario, quidquid fabre adinveniri potest,</verse><verse id="34">dedit in corde ejus : Ooliab quoque filium Achisamech de tribu Dan :</verse><verse id="35">ambos erudivit sapientia, ut faciant opera abietarii, polymitarii, ac plumarii, de hyacintho ac purpura, coccoque bis tincto, et bysso, et texant omnia, ac nova quæque reperiant.</verse></chapter><chapter id="36"><verse id="1">Fecit ergo Beseleel, et Ooliab, et omnis vir sapiens, quibus dedit Dominus sapientiam et intellectum, ut scirent fabre operari quæ in usus sanctuarii necessaria sunt, et quæ præcepit Dominus.</verse><verse id="2">Cumque vocasset eos Moyses et omnem eruditum virum, cui dederat Dominus sapientiam, et qui sponte sua obtulerant se ad faciendum opus,</verse><verse id="3">tradidit eis universa donaria filiorum Israël. Qui cum instarent operi, quotidie mane vota populus offerebat.</verse><verse id="4">Unde artifices venire compulsi,</verse><verse id="5">dixerunt Moysi : Plus offert populus quam necessarium est.</verse><verse id="6">Jussit ergo Moyses præconis voce cantari : Nec vir, nec mulier quidquam offerat ultra in opere sanctuarii. Sicque cessatum est a muneribus offerendis,</verse><verse id="7">eo quod oblata sufficerent et superabundarent.</verse><verse id="8">Feceruntque omnes corde sapientes ad explendum opus tabernaculi, cortinas decem de bysso retorta, et hyacintho, et purpura, coccoque bis tincto, opere vario, et arte polymita :</verse><verse id="9">quarum una habebat in longitudine viginti octo cubitos, et in latitudine quatuor ; una mensura erat omnium cortinarum.</verse><verse id="10">Conjunxitque cortinas quinque, alteram alteri, et alias quinque sibi invicem copulavit.</verse><verse id="11">Fecit et ansas hyacinthinas in ora cortinæ unius ex utroque latere, et in ora cortinæ alterius similiter,</verse><verse id="12">ut contra se invicem venirent ansæ, et mutuo jungerentur.</verse><verse id="13">Unde et quinquaginta fudit circulos aureos, qui morderent cortinarum ansas, et fieret unum tabernaculum.</verse><verse id="14">Fecit et saga undecim de pilis caprarum ad operiendum tectum tabernaculi :</verse><verse id="15">unum sagum in longitudine habebat cubitos triginta, et in latitudine cubitos quatuor : unius mensuræ erant omnia saga :</verse><verse id="16">quorum quinque junxit seorsum, et sex alia separatim.</verse><verse id="17">Fecitque ansas quinquaginta in ora sagi unius, et quinquaginta in ora sagi alterius, ut sibi invicem jungerentur.</verse><verse id="18">Et fibulas æneas quinquaginta, quibus necteretur tectum, ut unum pallium ex omnibus sagis fieret.</verse><verse id="19">Fecit et opertorium tabernaculi de pellibus arietum rubricatis : aliudque desuper velamentum de pellibus janthinis.</verse><verse id="20">Fecit et tabulas tabernaculi de lignis setim stantes.</verse><verse id="21">Decem cubitorum erat longitudo tabulæ unius : et unum ac semis cubitum latitudo retinebat.</verse><verse id="22">Binæ incastraturæ erant per singulas tabulas, ut altera alteri jungeretur. Sic fecit in omnibus tabernaculi tabulis.</verse><verse id="23">E quibus viginti ad plagam meridianam erant contra austrum,</verse><verse id="24">cum quadraginta basibus argenteis. Duæ bases sub una tabula ponebantur ex utraque parte angulorum, ubi incastraturæ laterum in angulis terminantur.</verse><verse id="25">Ad plagam quoque tabernaculi, quæ respicit ad aquilonem, fecit viginti tabulas,</verse><verse id="26">cum quadraginta basibus argenteis, duas bases per singulas tabulas.</verse><verse id="27">Contra occidentem vero, id est, ad eam partem tabernaculi quæ mare respicit, fecit sex tabulas,</verse><verse id="28">et duas alias per singulos angulos tabernaculi retro :</verse><verse id="29">quæ junctæ erant a deorsum usque sursum, et in unam compaginem pariter ferebantur. Ita fecit ex utraque parte per angulos :</verse><verse id="30">ut octo essent simul tabulæ, et haberent bases argenteas sedecim, binas scilicet bases sub singulis tabulis.</verse><verse id="31">Fecit et vectes de lignis setim, quinque ad continendas tabulas unius lateris tabernaculi,</verse><verse id="32">et quinque alios ad alterius lateris coaptandas tabulas : et extra hos, quinque alios vectes ad occidentalem plagam tabernaculi contra mare.</verse><verse id="33">Fecit quoque vectem alium, qui per medias tabulas ab angulo usque ad angulum perveniret.</verse><verse id="34">Ipsa autem tabulata deauravit, fusis basibus earum argenteis. Et circulos eorum fecit aureos, per quos vectes induci possent : quos et ipsos laminis aureis operuit.</verse><verse id="35">Fecit et velum de hyacintho, et purpura, vermiculo, ac bysso retorta, opere polymitario, varium atque distinctum :</verse><verse id="36">et quatuor columnas de lignis setim, quas cum capitibus deauravit, fusis basibus earum argenteis.</verse><verse id="37">Fecit et tentorium in introitu tabernaculi ex hyacintho, purpura, vermiculo, byssoque retorta, opere plumarii :</verse><verse id="38">et columnas quinque cum capitibus suis, quas operuit auro, basesque earum fudit æneas.</verse></chapter><chapter id="37"><verse id="1">Fecit autem Beseleel et arcam de lignis setim, habentem duos semis cubitos in longitudine, et cubitum ac semissem in latitudine, altitudo quoque unius cubiti fuit et dimidii : vestivitque eam auro purissimo intus ac foris.</verse><verse id="2">Et fecit illi coronam auream per gyrum,</verse><verse id="3">conflans quatuor annulos aureos per quatuor angulos ejus : duos annulos in latere uno, et duos in altero.</verse><verse id="4">Vectes quoque fecit de lignis setim, quos vestivit auro,</verse><verse id="5">et quos misit in annulos, qui erant in lateribus arcæ ad portandum eam.</verse><verse id="6">Fecit et propitiatorium, id est, oraculum, de auro mundissimo, duorum cubitorum et dimidii in longitudine, et cubiti ac semis in latitudine.</verse><verse id="7">Duos etiam cherubim ex auro ductili, quos posuit ex utraque parte propitiatorii :</verse><verse id="8">cherub unum in summitate unius partis, et cherub alterum in summitate partis alterius : duos cherubim in singulis summitatibus propitiatorii,</verse><verse id="9">extendentes alas, et tegentes propitiatorium, seque mutuo et illud respicientes.</verse><verse id="10">Fecit et mensam de lignis setim in longitudine duorum cubitorum, et in latitudine unius cubiti, quæ habebat in altitudine cubitum ac semissem.</verse><verse id="11">Circumdeditque eam auro mundissimo, et fecit illi labium aureum per gyrum,</verse><verse id="12">ipsique labio coronam auream interrasilem quatuor digitorum, et super eamdem, alteram coronam auream.</verse><verse id="13">Fudit et quatuor circulos aureos, quos posuit in quatuor angulis per singulos pedes mensæ</verse><verse id="14">contra coronam : misitque in eos vectes, ut possit mensa portari.</verse><verse id="15">Ipsos quoque vectes fecit de lignis setim, et circumdedit eos auro.</verse><verse id="16">Et vasa ad diversos usus mensæ, acetabula, phialas, et cyathos, et thuribula, ex auro puro, in quibus offerenda sunt libamina.</verse><verse id="17">Fecit et candelabrum ductile de auro mundissimo, de cujus vecte calami, scyphi, sphærulæque, ac lilia procedebant :</verse><verse id="18">sex in utroque latere, tres calami ex parte una, et tres ex altera :</verse><verse id="19">tres scyphi in nucis modum per calamos singulos, sphærulæque simul et lilia : et tres scyphi instar nucis in calamo altero, sphærulæque simul et lilia. Æquum erat opus sex calamorum, qui procedebant de stipite candelabri.</verse><verse id="20">In ipso autem vecte erant quatuor scyphi in nucis modum, sphærulæque per singulos simul et lilia :</verse><verse id="21">et sphærulæ sub duobus calamis per loca tria, qui simul sex fiunt calami procedentes de vecte uno.</verse><verse id="22">Et sphærulæ igitur, et calami ex ipso erant, universa ductilia ex auro purissimo.</verse><verse id="23">Fecit et lucernas septem cum emunctoriis suis, et vasa ubi ea, quæ emuncta sunt, extinguantur, de auro mundissimo.</verse><verse id="24">Talentum auri appendebat candelabrum cum omnibus vasis suis.</verse><verse id="25">Fecit et altare thymiamatis de lignis setim, per quadrum singulos habens cubitos, et in altitudine duos : e cujus angulis procedebant cornua.</verse><verse id="26">Vestivitque illud auro purissimo cum craticula ac parietibus et cornibus.</verse><verse id="27">Fecitque ei coronam aureolam per gyrum, et duos annulos aureos sub corona per singula latera, ut mittantur in eos vectes, et possit altare portari.</verse><verse id="28">Ipsos autem vectes fecit de lignis setim, et operuit laminis aureis.</verse><verse id="29">Composuit et oleum ad sanctificationis unguentum, et thymiama de aromatibus mundissimis opere pigmentarii.</verse></chapter><chapter id="38"><verse id="1">Fecit et altare holocausti de lignis setim, quinque cubitorum per quadrum, et trium in altitudine :</verse><verse id="2">cujus cornua de angulis procedebant, operuitque illum laminis æneis.</verse><verse id="3">Et in usus ejus paravit ex ære vasa diversa, lebetes, forcipes, fuscinulas, uncinos, et ignium receptacula.</verse><verse id="4">Craticulamque ejus in modum retis fecit æneam, et subter eam in altaris medio arulam,</verse><verse id="5">fusis quatuor annulis per totidem retiaculi summitates, ad immittendos vectes ad portandum :</verse><verse id="6">quos et ipsos fecit de lignis setim, et operuit laminis æneis :</verse><verse id="7">induxitque in circulos, qui in lateribus altaris eminebant. Ipsum autem altare non erat solidum, sed cavum ex tabulis, et intus vacuum.</verse><verse id="8">Fecit et labrum æneum cum basi sua de speculis mulierum, quæ excubabant in ostio tabernaculi.</verse><verse id="9">Fecit et atrium, in cujus australi plaga erant tentoria de bysso retorta, cubitorum centum,</verse><verse id="10">columnæ æneæ viginti cum basibus suis, capita columnarum, et tota operis cælatura, argentea.</verse><verse id="11">Æque ad septentrionalem plagam tentoria columnæ, basesque et capita columnarum ejusdem mensuræ, et operis ac metalli, erant.</verse><verse id="12">In ea vero plaga, quæ ad occidentem respicit, fuerunt tentoria cubitorum quinquaginta, columnæ decem cum basibus suis æneæ, et capita columnarum, et tota operis cælatura, argentea.</verse><verse id="13">Porro contra orientem quinquaginta cubitorum paravit tentoria :</verse><verse id="14">e quibus, quindecim cubitos columnarum trium, cum basibus suis, unum tenebat latus :</verse><verse id="15">et in parte altera (quia inter utraque introitum tabernaculi fecit) quindecim æque cubitorum erant tentoria, columnæque tres, et bases totidem.</verse><verse id="16">Cuncta atrii tentoria byssus retorta texuerat.</verse><verse id="17">Bases columnarum fuere æneæ, capita autem earum cum cunctis cælaturis suis argentea : sed et ipsas columnas atrii vestivit argento.</verse><verse id="18">Et in introitu ejus opere plumario fecit tentorium ex hyacintho, purpura, vermiculo, ac bysso retorta, quod habebat viginti cubitos in longitudine, altitudo vero quinque cubitorum erat juxta mensuram, quam cuncta atrii tentoria habebant.</verse><verse id="19">Columnæ autem in ingressu fuere quatuor cum basibus æneis, capitaque earum et cælaturæ argenteæ.</verse><verse id="20">Paxillos quoque tabernaculi et atrii per gyrum fecit æneos.</verse><verse id="21">Hæc sunt instrumenta tabernaculi testimonii, quæ enumerata sunt juxta præceptum Moysi in cæremoniis Levitarum per manum Ithamar filii Aaron sacerdotis :</verse><verse id="22">quæ Beseleel filius Uri filii Hur de tribu Juda, Domino per Moysen jubente, compleverat,</verse><verse id="23">juncto sibi socio Ooliab filio Achisamech de tribu Dan : qui et ipse artifex lignorum egregius fuit, et polymitarius atque plumarius ex hyacintho, purpura, vermiculo et bysso.</verse><verse id="24">Omne aurum quod expensum est in opere sanctuarii, et quod oblatum est in donariis, viginti novem talentorum fuit, et septingentorum triginta siclorum ad mensuram sanctuarii.</verse><verse id="25">Oblatum est autem ab his qui transierunt ad numerum a viginti annis et supra, de sexcentis tribus millibus et quingentis quinquaginta armatorum.</verse><verse id="26">Fuerunt præterea centum talenta argenti e quibus conflatæ sunt bases sanctuarii, et introitus, ubi velum pendet.</verse><verse id="27">Centum bases factæ sunt de talentis centum, singulis talentis per bases singulas supputatis.</verse><verse id="28">De mille autem septingentis et septuaginta quinque, fecit capita columnarum, quas et ipsas vestivit argento.</verse><verse id="29">Æris quoque oblata sunt talenta septuaginta duo millia, et quadringenti supra sicli,</verse><verse id="30">ex quibus fusæ sunt bases in introitu tabernaculi testimonii, et altare æneum cum craticula sua, omniaque vasa quæ ad usum ejus pertinent,</verse><verse id="31">et bases atrii tam in circuitu quam in ingressu ejus, et paxilli tabernaculi atque atrii per gyrum.</verse></chapter><chapter id="39"><verse id="1">De hyacintho vero et purpura, vermiculo ac bysso, fecit vestes, quibus indueretur Aaron quando ministrabat in sanctis, sicut præcepit Dominus Moysi.</verse><verse id="2">Fecit igitur superhumerale de auro, hyacintho, et purpura, coccoque bis tincto, et bysso retorta,</verse><verse id="3">opere polymitario : inciditque bracteas aureas, et extenuavit in fila, ut possent torqueri cum priorum colorum subtegmine,</verse><verse id="4">duasque oras sibi invicem copulatas in utroque latere summitatum,</verse><verse id="5">et balteum ex eisdem coloribus, sicut præceperat Dominus Moysi.</verse><verse id="6">Paravit et duos lapides onychinos, astrictos et inclusos auro, et sculptos arte gemmaria nominibus filiorum Israël :</verse><verse id="7">posuitque eos in lateribus superhumeralis in monimentum filiorum Israël, sicut præceperat Dominus Moysi.</verse><verse id="8">Fecit et rationale opere polymito juxta opus superhumeralis, ex auro, hyacintho, purpura, coccoque bis tincto, et bysso retorta :</verse><verse id="9">quadrangulum, duplex, mensuræ palmi.</verse><verse id="10">Et posuit in eo gemmarum ordines quatuor. In primo versu erat sardius, topazius, smaragdus.</verse><verse id="11">In secundo, carbunculus, sapphirus, et jaspis.</verse><verse id="12">In tertio, ligurius, achates, et amethystus.</verse><verse id="13">In quarto, chrysolithus, onychinus, et beryllus, circumdati et inclusi auro per ordines suos.</verse><verse id="14">Ipsique lapides duodecim sculpti erant nominibus duodecim tribuum Israël, singuli per nomina singulorum.</verse><verse id="15">Fecerunt in rationali et catenulas sibi invicem cohærentes, de auro purissimo :</verse><verse id="16">et duos uncinos, totidemque annulos aureos. Porro annulos posuerunt in utroque latere rationalis,</verse><verse id="17">e quibus penderent duæ catenæ aureæ, quas inseruerunt uncinis, qui in superhumeralis angulis eminebant.</verse><verse id="18">Hæc et ante et retro ita conveniebant sibi, ut superhumerale et rationale mutuo necterentur,</verse><verse id="19">stricta ad balteum et annulis fortius copulata, quos jungebat vitta hyacinthina, ne laxa fluerent, et a se invicem moverentur, sicut præcepit Dominus Moysi.</verse><verse id="20">Feceruntque quoque tunicam superhumeralis totam hyacinthinam,</verse><verse id="21">et capitium in superiori parte contra medium, oramque per gyrum capitii textilem :</verse><verse id="22">deorsum autem ad pedes mala punica ex hyacintho, purpura, vermiculo, ac bysso retorta :</verse><verse id="23">et tintinnabula de auro purissimo, quæ posuerunt inter malogranata, in extrema parte tunicæ per gyrum :</verse><verse id="24">tintinnabulum autem aureum, et malum punicum, quibus ornatus incedebat pontifex quando ministerio fungebatur, sicut præceperat Dominus Moysi.</verse><verse id="25">Fecerunt et tunicas byssinas opere textili Aaron et filiis ejus :</verse><verse id="26">et mitras cum coronulis suis ex bysso :</verse><verse id="27">feminalia quoque linea, byssina :</verse><verse id="28">cingulum vero de bysso retorta, hyacintho, purpura, ac vermiculo bis tincto, arte plumaria, sicut præceperat Dominus Moysi.</verse><verse id="29">Fecerunt et laminam sacræ venerationis de auro purissimo, scripseruntque in ea opere gemmario, Sanctum Domini :</verse><verse id="30">et strinxerunt eam cum mitra vitta hyacinthina, sicut præceperat Dominus Moysi.</verse><verse id="31">Perfectum est igitur omne opus tabernaculi et tecti testimonii : feceruntque filii Israël cuncta quæ præceperat Dominus Moysi.</verse><verse id="32">Et obtulerunt tabernaculum et tectum et universam supellectilem, annulos, tabulas, vectes, columnas ac bases,</verse><verse id="33">opertorium de pellibus arietum rubricatis, et aliud operimentum de janthinis pellibus,</verse><verse id="34">velum ; arcam, vectes, propitiatorium,</verse><verse id="35">mensam cum vasis suis et propositionis panibus ;</verse><verse id="36">candelabrum, lucernas, et utensilia earum cum oleo ;</verse><verse id="37">altare aureum, et unguentum, et thymiama ex aromatibus,</verse><verse id="38">et tentorium in introitu tabernaculi ;</verse><verse id="39">altare æneum, retiaculum, vectes, et vasa ejus omnia ; labrum cum basi sua ; tentoria atrii, et columnas cum basibus suis ;</verse><verse id="40">tentorium in introitu atrii, funiculosque illius et paxillos. Nihil ex vasis defuit, quæ in ministerium tabernaculi, et in tectum fœderis jussa sunt fieri.</verse><verse id="41">Vestes quoque, quibus sacerdotes utuntur in sanctuario, Aaron scilicet et filii ejus,</verse><verse id="42">obtulerunt filii Israël, sicut præceperat Dominus.</verse><verse id="43">Quæ postquam Moyses cuncta vidit completa, benedixit eis.</verse></chapter><chapter id="40"><verse id="1">Locutusque est Dominus ad Moysen, dicens :</verse><verse id="2">Mense primo, prima die mensis, eriges tabernaculum testimonii,</verse><verse id="3">et pones in eo arcam, dimittesque ante illam velum :</verse><verse id="4">et illata mensa, pones super eam quæ rite præcepta sunt. Candelabrum stabit cum lucernis suis,</verse><verse id="5">et altare aureum, in quo adoletur incensum, coram arca testimonii. Tentorium in introitu tabernaculi pones,</verse><verse id="6">et ante illud altare holocausti :</verse><verse id="7">labrum inter altare et tabernaculum, quod implebis aqua.</verse><verse id="8">Circumdabisque atrium tentoriis, et ingressum ejus.</verse><verse id="9">Et assumpto unctionis oleo unges tabernaculum cum vasis suis, ut sanctificentur :</verse><verse id="10">altare holocausti et omnia vasa ejus,</verse><verse id="11">labrum cum basi sua : omnia unctionis oleo consecrabis, ut sint Sancta sanctorum.</verse><verse id="12">Applicabisque Aaron et filios ejus ad fores tabernaculi testimonii, et lotos aqua</verse><verse id="13">indues sanctis vestibus, ut ministrent mihi, et unctio eorum in sacerdotium sempiternum proficiat.</verse><verse id="14">Fecitque Moyses omnia quæ præceperat Dominus.</verse><verse id="15">Igitur mense primo anni secundi, prima die mensis, collocatum est tabernaculum.</verse><verse id="16">Erexitque Moyses illud, et posuit tabulas ac bases et vectes, statuitque columnas,</verse><verse id="17">et expandit tectum super tabernaculum, imposito desuper operimento, sicut Dominus imperaverat.</verse><verse id="18">Posuit et testimonium in arca, subditis infra vectibus, et oraculum desuper.</verse><verse id="19">Cumque intulisset arcam in tabernaculum, appendit ante eam velum ut expleret Domini jussionem.</verse><verse id="20">Posuit et mensam in tabernaculo testimonii ad plagam septentrionalem extra velum,</verse><verse id="21">ordinatis coram propositionis panibus, sicut præceperat Dominus Moysi.</verse><verse id="22">Posuit et candelabrum in tabernaculo testimonii e regione mensæ in parte australi,</verse><verse id="23">locatis per ordinem lucernis, juxta præceptum Domini.</verse><verse id="24">Posuit et altare aureum sub tecto testimonii contra velum,</verse><verse id="25">et adolevit super eo incensum aromatum, sicut jusserat Dominus Moysi.</verse><verse id="26">Posuit et tentorium in introitu tabernaculi testimonii,</verse><verse id="27">et altare holocausti in vestibulo testimonii, offerens in eo holocaustum, et sacrificia, ut Dominus imperaverat.</verse><verse id="28">Labrum quoque statuit inter tabernaculum testimonii et altare, implens illud aqua.</verse><verse id="29">Laveruntque Moyses et Aaron ac filii ejus manus suas et pedes,</verse><verse id="30">cum ingrederentur tectum fœderis, et accederent ad altare, sicut præceperat Dominus Moysi.</verse><verse id="31">Erexit et atrium per gyrum tabernaculi et altaris, ducto in introitu ejus tentorio.
Postquam omnia perfecta sunt,</verse><verse id="32">operuit nubes tabernaculum testimonii, et gloria Domini implevit illud.</verse><verse id="33">Nec poterat Moyses ingredi tectum fœderis, nube operiente omnia, et majestate Domini coruscante, quia cuncta nubes operuerat.</verse><verse id="34">Siquando nubes tabernaculum deserebat, proficiscebantur filii Israël per turmas suas :</verse><verse id="35">si pendebat desuper, manebant in eodem loco.</verse><verse id="36">Nubes quippe Domini incubabat per diem tabernaculo, et ignis in nocte, videntibus cunctis populis Israël per cunctas mansiones suas.</verse></chapter></book><book id="3" name="Leviticus" shortname="lev"><chapter id="1"><verse id="1">Vocavit autem Moysen, et locutus est ei Dominus de tabernaculo testimonii, dicens :</verse><verse id="2">Loquere filiis Israël, et dices ad eos : Homo, qui obtulerit ex vobis hostiam Domino de pecoribus, id est, de bobus et ovibus offerens victimas,</verse><verse id="3">si holocaustum fuerit ejus oblatio, ac de armento : masculum immaculatum offeret ad ostium tabernaculi testimonii, ad placandum sibi Dominum :</verse><verse id="4">ponetque manum super caput hostiæ, et acceptabilis erit, atque in expiationem ejus proficiens.</verse><verse id="5">Immolabitque vitulum coram Domino, et offerent filii Aaron sacerdotes sanguinem ejus, fundentes per altaris circuitum, quod est ante ostium tabernaculi :</verse><verse id="6">detractaque pelle hostiæ, artus in frusta concident.</verse><verse id="7">Et subjicient in altari ignem, strue lignorum ante composita :</verse><verse id="8">et membra quæ sunt cæsa, desuper ordinantes, caput videlicet, et cuncta quæ adhærent jecori,</verse><verse id="9">intestinis et pedibus lotis aqua : adolebitque ea sacerdos super altare in holocaustum et suavem odorem Domino.</verse><verse id="10">Quod si de pecoribus oblatio est, de ovibus sive de capris holocaustum, masculum absque macula offeret :</verse><verse id="11">immolabitque ad latus altaris, quod respicit ad aquilonem, coram Domino : sanguinem vero illius fundent super altare filii Aaron per circuitum :</verse><verse id="12">dividentque membra, caput, et omnia quæ adhærent jecori, et ponent super ligna, quibus subjiciendus est ignis :</verse><verse id="13">intestina vero et pedes lavabunt aqua. Et oblata omnia adolebit sacerdos super altare in holocaustum et odorem suavissimum Domino.</verse><verse id="14">Si autem de avibus, holocausti oblatio fuerit Domino, de turturibus, aut pullis columbæ,</verse><verse id="15">offeret eam sacerdos ad altare : et retorto ad collum capite, ac rupto vulneris loco, decurrere faciet sanguinem super crepidinem altaris :</verse><verse id="16">vesiculam vero gutturis, et plumas projiciet prope altare ad orientalem plagam, in loco in quo cineres effundi solent,</verse><verse id="17">confringetque ascellas ejus, et non secabit, neque ferro dividet eam, et adolebit super altare, lignis igne supposito. Holocaustum est et oblatio suavissimi odoris Domino.</verse></chapter><chapter id="2"><verse id="1">Anima cum obtulerit oblationem sacrificii Domino, simila erit ejus oblatio ; fundetque super eam oleum, et ponet thus,</verse><verse id="2">ac deferet ad filios Aaron sacerdotes : quorum unus tollet pugillum plenum similæ et olei, ac totum thus, et ponet memoriale super altare in odorem suavissimum Domino.</verse><verse id="3">Quod autem reliquum fuerit de sacrificio, erit Aaron et filiorum ejus, Sanctum sanctorum de oblationibus Domini.</verse><verse id="4">Cum autem obtuleris sacrificium coctum in clibano : de simila, panes scilicet absque fermento, conspersos oleo, et lagana azyma oleo lita.</verse><verse id="5">Si oblatio tua fuerit de sartagine, similæ conspersæ oleo et absque fermento,</verse><verse id="6">divides eam minutatim, et fundes super eam oleum.</verse><verse id="7">Sin autem de craticula fuerit sacrificium, æque simila oleo conspergetur :</verse><verse id="8">quam offerens Domino, trades manibus sacerdotis.</verse><verse id="9">Qui cum obtulerit eam, tollet memoriale de sacrificio, et adolebit super altare in odorem suavitatis Domino :</verse><verse id="10">quidquid autem reliquum est, erit Aaron, et filiorum ejus, Sanctum sanctorum de oblationibus Domini.</verse><verse id="11">Omnis oblatio quæ offeretur Domino, absque fermento fiet, nec quidquam fermenti ac mellis adolebitur in sacrificio Domino.</verse><verse id="12">Primitias tantum eorum offeretis ac munera : super altare vero non imponentur in odorem suavitatis.</verse><verse id="13">Quidquid obtuleris sacrificii, sale condies, nec auferes sal fœderis Dei tui de sacrificio tuo : in omni oblatione tua offeres sal.</verse><verse id="14">Si autem obtuleris munus primarum frugum tuarum Domino de spicis adhuc virentibus, torrebis igni, et confringes in morem farris, et sic offeres primitias tuas Domino,</verse><verse id="15">fundens supra oleum, et thus imponens, quia oblatio Domini est :</verse><verse id="16">de qua adolebit sacerdos in memoriam muneris partem farris fracti, et olei, ac totum thus.</verse></chapter><chapter id="3"><verse id="1">Quod si hostia pacificorum fuerit ejus oblatio, et de bobus voluerit offerre, marem sive feminam, immaculata offeret coram Domino.</verse><verse id="2">Ponetque manum super caput victimæ suæ, quæ immolabitur in introitu tabernaculi testimonii, fundentque filii Aaron sacerdotes sanguinem per altaris circuitum.</verse><verse id="3">Et offerent de hostia pacificorum in oblationem Domino, adipem qui operit vitalia, et quidquid pinguedinis est intrinsecus :</verse><verse id="4">duos renes cum adipe quo teguntur ilia, et reticulum jecoris cum renunculis.</verse><verse id="5">Adolebuntque ea super altare in holocaustum, lignis igne supposito, in oblationem suavissimi odoris Domino.</verse><verse id="6">Si vero de ovibus fuerit ejus oblatio et pacificorum hostia, sive masculum obtulerit, sive feminam, immaculata erunt.</verse><verse id="7">Si agnum obtulerit coram Domino,</verse><verse id="8">ponet manum suam super caput victimæ suæ : quæ immolabitur in vestibulo tabernaculi testimonii : fundentque filii Aaron sanguinem ejus per circuitum altaris.</verse><verse id="9">Et offerent de pacificorum hostia sacrificium Domino : adipem et caudam totam</verse><verse id="10">cum renibus, et pinguedinem quæ operit ventrem atque universa vitalia, et utrumque renunculum cum adipe qui est juxta ilia, reticulumque jecoris cum renunculis.</verse><verse id="11">Et adolebit ea sacerdos super altare in pabulum ignis et oblationis Domini.</verse><verse id="12">Si capra fuerit ejus oblatio, et obtulerit eam Domino,</verse><verse id="13">ponet manum suam super caput ejus : immolabitque eam in introitu tabernaculi testimonii, et fundent filii Aaron sanguinem ejus per altaris circuitum.</verse><verse id="14">Tollentque ex ea in pastum ignis dominici, adipem qui operit ventrem, et qui tegit universa vitalia :</verse><verse id="15">duos renunculos cum reticulo, quod est super eos juxta ilia, et arvinam jecoris cum renunculis :</verse><verse id="16">adolebitque ea super altare sacerdos in alimoniam ignis, et suavissimi odoris. Omnis adeps, Domini erit</verse><verse id="17">jure perpetuo in generationibus, et cunctis habitaculis vestris : nec sanguinem nec adipem omnino comedetis.</verse></chapter><chapter id="4"><verse id="1">Locutusque est Dominus ad Moysen, dicens :</verse><verse id="2">Loquere filiis Israël : Anima, quæ peccaverit per ignorantiam, et de universis mandatis Domini, quæ præcepit ut non fierent, quippiam fecerit :</verse><verse id="3">si sacerdos, qui unctus est, peccaverit, delinquere faciens populum, offeret pro peccato suo vitulum immaculatum Domino :</verse><verse id="4">et adducet illum ad ostium tabernaculi testimonii coram Domino, ponetque manum super caput ejus, et immolabit eum Domino.</verse><verse id="5">Hauriet quoque de sanguine vituli, inferens illum in tabernaculum testimonii.</verse><verse id="6">Cumque intinxerit digitum in sanguine, asperget eo septies coram Domino contra velum sanctuarii.</verse><verse id="7">Ponetque de eodem sanguine super cornua altaris thymiamatis gratissimi Domino, quod est in tabernaculo testimonii : omnem autem reliquum sanguinem fundet in basim altaris holocausti in introitu tabernaculi.</verse><verse id="8">Et adipem vituli auferet pro peccato, tam eum qui vitalia operit quam omnia quæ intrinsecus sunt :</verse><verse id="9">duos renunculos et reticulum quod est super eos juxta ilia, et adipem jecoris cum renunculis,</verse><verse id="10">sicut aufertur de vitulo hostiæ pacificorum : et adolebit ea super altare holocausti.</verse><verse id="11">Pellem vero et omnes carnes, cum capite et pedibus et intestinis et fimo,</verse><verse id="12">et reliquo corpore, efferet extra castra in locum mundum, ubi cineres effundi solent : incendetque ea super lignorum struem, quæ in loco effusorum cinerum cremabuntur.</verse><verse id="13">Quod si omnis turba Israël ignoraverit, et per imperitiam fecerit quod contra mandatum Domini est,</verse><verse id="14">et postea intellexerit peccatum suum, offeret pro peccato suo vitulum, adducetque eum ad ostium tabernaculi.</verse><verse id="15">Et ponent seniores populi manus super caput ejus coram Domino. Immolatoque vitulo in conspectu Domini,</verse><verse id="16">inferet sacerdos, qui unctus est, de sanguine ejus in tabernaculum testimonii,</verse><verse id="17">tincto digito aspergens septies contra velum.</verse><verse id="18">Ponetque de eodem sanguine in cornibus altaris, quod est coram Domino in tabernaculo testimonii : reliquum autem sanguinem fundet juxta basim altaris holocaustorum, quod est in ostio tabernaculi testimonii.</verse><verse id="19">Omnemque ejus adipem tollet, et adolebit super altare :</verse><verse id="20">sic faciens et de hoc vitulo quomodo fecit et prius : et rogante pro eis sacerdote, propitius erit eis Dominus.</verse><verse id="21">Ipsum autem vitulum efferet extra castra, atque comburet sicut et priorem vitulum : quia est pro peccato multitudinis.</verse><verse id="22">Si peccaverit princeps, et fecerit unum e pluribus per ignorantiam, quod Domini lege prohibetur :</verse><verse id="23">et postea intellexerit peccatum suum, offeret hostiam Domino, hircum de capris immaculatum.</verse><verse id="24">Ponetque manum suam super caput ejus : cumque immolaverit eum loco ubi solet mactari holocaustum coram Domino, quia pro peccato est,</verse><verse id="25">tinget sacerdos digitum in sanguine hostiæ pro peccato, tangens cornua altaris holocausti, et reliquum fundens ad basim ejus.</verse><verse id="26">Adipem vero adolebit supra, sicut in victimis pacificorum fieri solet : rogabitque pro eo sacerdos, et pro peccato ejus, et dimittetur ei.</verse><verse id="27">Quod si peccaverit anima per ignorantiam, de populo terræ, ut faciat quidquam de his, quæ Domini lege prohibentur, atque delinquat,</verse><verse id="28">et cognoverit peccatum suum, offeret capram immaculatam.</verse><verse id="29">Ponetque manum super caput hostiæ quæ pro peccato est, et immolabit eam in loco holocausti.</verse><verse id="30">Tolletque sacerdos de sanguine in digito suo : et tangens cornua altaris holocausti, reliquum fundet ad basim ejus.</verse><verse id="31">Omnem autem adipem auferens, sicut auferri solet de victimis pacificorum, adolebit super altare in odorem suavitatis Domino : rogabitque pro eo, et dimittetur ei.</verse><verse id="32">Sin autem de pecoribus obtulerit victimam pro peccato, ovem scilicet immaculatam :</verse><verse id="33">ponet manum super caput ejus, et immolabit eam in loco ubi solent cædi holocaustorum hostiæ.</verse><verse id="34">Sumetque sacerdos de sanguine ejus digito suo, et tangens cornua altaris holocausti, reliquum fundet ad basim ejus.</verse><verse id="35">Omnem quoque adipem auferens, sicut auferri solet adeps arietis, qui immolatur pro pacificis, cremabit super altare in incensum Domini : rogabitque pro eo, et pro peccato ejus, et dimittetur ei.</verse></chapter><chapter id="5"><verse id="1">Si peccaverit anima, et audierit vocem jurantis, testisque fuerit quod aut ipse vidit, aut conscius est : nisi indicaverit, portabit iniquitatem suam.</verse><verse id="2">Anima quæ tetigerit aliquid immundum, sive quod occisum a bestia est, aut per se mortuum, aut quodlibet aliud reptile : et oblita fuerit immunditiæ suæ, rea est, et deliquit :</verse><verse id="3">et si tetigerit quidquam de immunditia hominis juxta omnem impuritatem, qua pollui solet, oblitaque cognoverit postea, subjacebit delicto.</verse><verse id="4">Anima, quæ juraverit, et protulerit labiis suis, ut vel male quid faceret, vel bene, et idipsum juramento et sermone firmaverit, oblitaque postea intellexerit delictum suum,</verse><verse id="5">agat pœnitentiam pro peccato,</verse><verse id="6">et offerat de gregibus agnam sive capram, orabitque pro ea sacerdos et pro peccato ejus.</verse><verse id="7">Sin autem non potuerit offerre pecus, offerat duos turtures, vel duos pullos columbarum Domino, unum pro peccato, et alterum in holocaustum,</verse><verse id="8">dabitque eos sacerdoti : qui primum offerens pro peccato, retorquebit caput ejus ad pennulas, ita ut collo hæreat, et non penitus abrumpatur.</verse><verse id="9">Et asperget de sanguine ejus parietem altaris ; quidquid autem reliquum fuerit, faciet distillare ad fundamentum ejus, quia pro peccato est.</verse><verse id="10">Alterum vero adolebit in holocaustum, ut fieri solet : rogabitque pro eo sacerdos et pro peccato ejus, et dimittetur ei.</verse><verse id="11">Quod si non quiverit manus ejus duos offerre turtures, aut duos pullos columbarum, offeret pro peccato suo similæ partem ephi decimam : non mittet in eam oleum, nec thuris aliquid imponet, quia pro peccato est.</verse><verse id="12">Tradetque eam sacerdoti : qui plenum ex ea pugillum hauriens, cremabit super altare in monimentum ejus qui obtulerit,</verse><verse id="13">rogans pro illo et expians : reliquam vero partem ipse habebit in munere.</verse><verse id="14">Locutusque est Dominus ad Moysen, dicens :</verse><verse id="15">Anima si prævaricans cæremonias, per errorem, in his quæ Domino sunt sanctificata, peccaverit, offeret pro delicto suo arietem immaculatum de gregibus, qui emi potest duobus siclis, juxta pondus sanctuarii :</verse><verse id="16">ipsumque quod intulit damni restituet, et quintam partem ponet supra, tradens sacerdoti, qui rogabit pro eo offerens arietem, et dimittetur ei.</verse><verse id="17">Anima si peccaverit per ignorantiam, feceritque unum ex his quæ Domini lege prohibentur, et peccati rea intellexerit iniquitatem suam,</verse><verse id="18">offeret arietem immaculatum de gregibus sacerdoti, juxta mensuram æstimationemque peccati : qui orabit pro eo, quia nesciens fecerit : et dimittetur ei,</verse><verse id="19">quia per errorem deliquit in Dominum.</verse></chapter><chapter id="6"><verse id="1">Locutus est Dominus ad Moysen, dicens :</verse><verse id="2">Anima quæ peccaverit, et contempto Domino, negaverit proximo suo depositum quod fidei ejus creditum fuerat, vel vi aliquid extorserit, aut calumniam fecerit,</verse><verse id="3">sive rem perditam invenerit, et inficians insuper pejeraverit, et quodlibet aliud ex pluribus fecerit, in quibus solent peccare homines,</verse><verse id="4">convicta delicti,</verse><verse id="5">reddet omnia, quæ per fraudem voluit obtinere, integra, et quintam insuper partem domino cui damnum intulerat.</verse><verse id="6">Pro peccato autem suo offeret arietem immaculatum de grege, et dabit eum sacerdoti, juxta æstimationem mensuramque delicti :</verse><verse id="7">qui rogabit pro eo coram Domino, et dimittetur illi pro singulis quæ faciendo peccavit.</verse><verse id="8">Locutusque est Dominus ad Moysen, dicens :</verse><verse id="9">Præcipe Aaron et filiis ejus : Hæc est lex holocausti : cremabitur in altari tota nocte usque mane : ignis ex eodem altari erit.</verse><verse id="10">Vestietur tunica sacerdos et feminalibus lineis : tolletque cineres, quos vorans ignis exussit, et ponens juxta altare,</verse><verse id="11">spoliabitur prioribus vestimentis, indutusque aliis, efferret eos extra castra, et in loco mundissimo usque ad favillam consumi faciet.</verse><verse id="12">Ignis autem in altari semper ardebit, quem nutriet sacerdos subjiciens ligna mane per singulos dies, et imposito holocausto, desuper adolebit adipes pacificorum.</verse><verse id="13">Ignis est iste perpetuus, qui numquam deficiet in altari.</verse><verse id="14">Hæc est lex sacrificii et libamentorum, quæ offerent filii Aaron coram Domino, et coram altari.</verse><verse id="15">Tollet sacerdos pugillum similæ, quæ conspersa est oleo, et totum thus, quod super similam positum est : adolebitque illud in altari in monimentum odoris suavissimi Domino :</verse><verse id="16">reliquam autem partem similæ comedet Aaron cum filiis suis, absque fermento : et comedet in loco sancto atrii tabernaculi.</verse><verse id="17">Ideo autem non fermentabitur, quia pars ejus in Domini offertur incensum. Sanctum sanctorum erit, sicut pro peccato atque delicto.</verse><verse id="18">Mares tantum stirpis Aaron comedent illud. Legitimum ac sempiternum erit in generationibus vestris de sacrificiis Domini : omnis qui tetigerit illa, sanctificabitur.</verse><verse id="19">Locutusque est Dominus ad Moysen, dicens :</verse><verse id="20">Hæc est oblatio Aaron, et filiorum ejus, quam offerre debent Domino in die unctionis suæ. Decimam partem ephi offerent similæ in sacrificio sempiterno, medium ejus mane, et medium ejus vespere :</verse><verse id="21">quæ in sartagine oleo conspersa frigetur. Offeret autem eam calidam in odorem suavissimum Domino</verse><verse id="22">sacerdos, qui jure patri successerit, et tota cremabitur in altari.</verse><verse id="23">Omne enim sacrificium sacerdotum igne consumetur, nec quisquam comedet ex eo.</verse><verse id="24">Locutus est autem Dominus ad Moysen, dicens :</verse><verse id="25">Loquere Aaron et filiis ejus : Ista est lex hostiæ pro peccato : in loco ubi offertur holocaustum, immolabitur coram Domino. Sanctum sanctorum est.</verse><verse id="26">Sacerdos, qui offert, comedet eam in loco sancto, in atrio tabernaculi.</verse><verse id="27">Quidquid tetigerit carnes ejus, sanctificabitur. Si de sanguine illius vestis fuerit aspersa, lavabitur in loco sancto.</verse><verse id="28">Vas autem fictile, in quo cocta est, confringetur ; quod si vas æneum fuerit, defricabitur, et lavabitur aqua.</verse><verse id="29">Omnis masculus de genere sacerdotali vescetur de carnibus ejus, quia Sanctum sanctorum est.</verse><verse id="30">Hostia enim quæ cæditur pro peccato, cujus sanguis infertur in tabernaculum testimonii ad expiandum in sanctuario, non comedetur, sed comburetur igni.</verse></chapter><chapter id="7"><verse id="1">Hæc quoque lex hostiæ pro delicto, Sancta sanctorum est :</verse><verse id="2">idcirco ubi immolabitur holocaustum, mactabitur et victima pro delicto : sanguis ejus per gyrum altaris fundetur.</verse><verse id="3">Offerent ex ea caudam et adipem qui operit vitalia :</verse><verse id="4">duos renunculos, et pinguedinem quæ juxta ilia est, reticulumque jecoris cum renunculis.</verse><verse id="5">Et adolebit ea sacerdos super altare : incensum est Domini pro delicto.</verse><verse id="6">Omnis masculus de sacerdotali genere, in loco sancto vescetur his carnibus, quia Sanctum sanctorum est.</verse><verse id="7">Sicut pro peccato offertur hostia, ita et pro delicto : utriusque hostiæ lex una erit : ad sacerdotem, qui eam obtulerit, pertinebit.</verse><verse id="8">Sacerdos qui offert holocausti victimam, habebit pellem ejus.</verse><verse id="9">Et omne sacrificium similæ, quod coquitur in clibano, et quidquid in craticula, vel in sartagine præparatur, ejus erit sacerdotis a quo offertur :</verse><verse id="10">sive oleo conspersa, sive arida fuerint, cunctis filiis Aaron mensura æqua per singulos dividetur.</verse><verse id="11">Hæc est lex hostiæ pacificorum quæ offertur Domino.</verse><verse id="12">Si pro gratiarum actione oblatio fuerit, offerent panes absque fermento conspersos oleo, et lagana azyma uncta oleo, coctamque similam, et collyridas olei admistione conspersas :</verse><verse id="13">panes quoque fermentatos cum hostia gratiarum, quæ immolatur pro pacificis :</verse><verse id="14">ex quibus unus pro primitiis offeretur Domino, et erit sacerdotis qui fundet hostiæ sanguinem,</verse><verse id="15">cujus carnes eadem comedentur die, nec remanebit ex eis quidquam usque mane.</verse><verse id="16">Si voto, vel sponte quispiam obtulerit hostiam, eadem similiter edetur die : sed et si quid in crastinum remanserit, vesci licitum est :</verse><verse id="17">quidquid autem tertius invenerit dies, ignis absumet.</verse><verse id="18">Si quis de carnibus victimæ pacificorum die tertio comederit, irrita fiet oblatio, nec proderit offerenti : quin potius quæcumque anima tali se edulio contaminaverit, prævaricationis rea erit.</verse><verse id="19">Caro, quæ aliquid tetigerit immundum, non comedetur, sed comburetur igni : qui fuerit mundus, vescetur ex ea.</verse><verse id="20">Anima polluta quæ ederit de carnibus hostiæ pacificorum, quæ oblata est Domino, peribit de populis suis.</verse><verse id="21">Et quæ tetigerit immunditiam hominis, vel jumenti, sive omnis rei quæ polluere potest, et comederit de hujuscemodi carnibus, interibit de populis suis.</verse><verse id="22">Locutusque est Dominus ad Moysen, dicens :</verse><verse id="23">Loquere filiis Israël : Adipem ovis, et bovis, et capræ non comedetis.</verse><verse id="24">Adipem cadaveris morticini, et ejus animalis, quod a bestia captum est, habebitis in varios usus.</verse><verse id="25">Si quis adipem, qui offerri debet in incensum Domini, comederit, peribit de populo suo.</verse><verse id="26">Sanguinem quoque omnis animalis non sumetis in cibo, tam de avibus quam de pecoribus.</verse><verse id="27">Omnis anima, quæ ederit sanguinem, peribit de populis suis.</verse><verse id="28">Locutusque est Dominus ad Moysen, dicens :</verse><verse id="29">Loquere filiis Israël, dicens : Qui offert victimam pacificorum Domino, offerat simul et sacrificium, id est, libamenta ejus.</verse><verse id="30">Tenebit manibus adipem hostiæ, et pectusculum : cumque ambo oblata Domino consecraverit, tradet sacerdoti,</verse><verse id="31">qui adolebit adipem super altare, pectusculum autem erit Aaron et filiorum ejus.</verse><verse id="32">Armus quoque dexter de pacificorum hostiis cedet in primitias sacerdotis.</verse><verse id="33">Qui obtulerit sanguinem et adipem filiorum Aaron, ipse habebit et armum dextrum in portione sua.</verse><verse id="34">Pectusculum enim elevationis, et armum separationis, tuli a filiis Israël de hostiis eorum pacificis, et dedi Aaron sacerdoti, et filiis ejus, lege perpetua, ab omni populo Israël.</verse><verse id="35">Hæc est unctio Aaron et filiorum ejus in cæremoniis Domini die qua obtulit eos Moyses, ut sacerdotio fungerentur,</verse><verse id="36">et quæ præcepit eis dari Dominus a filiis Israël religione perpetua in generationibus suis.</verse><verse id="37">Ista est lex holocausti, et sacrificii pro peccato atque delicto, et pro consecratione et pacificorum victimis,</verse><verse id="38">quam constituit Dominus Moysi in monte Sinai, quando mandabit filiis Israël ut offerrent oblationes suas Domino in deserto Sinai.</verse></chapter><chapter id="8"><verse id="1">Locutusque est Dominus ad Moysen, dicens :</verse><verse id="2">Tolle Aaron cum filiis suis, vestes eorum, et unctionis oleum, vitulum pro peccato, duos arietes, canistrum cum azymis :</verse><verse id="3">et congregabis omnem cœtum ad ostium tabernaculi.</verse><verse id="4">Fecit Moyses ut Dominus imperaverat. Congregataque omni turba ante fores tabernaculi,</verse><verse id="5">ait : Iste est sermo, quem jussit Dominus fieri.</verse><verse id="6">Statimque obtulit Aaron et filios ejus. Cumque lavisset eos,</verse><verse id="7">vestivit pontificem subucula linea, accingens eum balteo, et induens eum tunica hyacinthina, et desuper humerale imposuit,</verse><verse id="8">quod astringens cingulo aptavit rationali, in quo erat Doctrina et Veritas.</verse><verse id="9">Cidari quoque texit caput : et super eam, contra frontem, posuit laminam auream consecratam in sanctificatione, sicut præceperat ei Dominus.</verse><verse id="10">Tulit et unctionis oleum, quo linivit tabernaculum cum omni supellectili sua.</verse><verse id="11">Cumque sanctificans aspersisset altare septem vicibus, unxit illud, et omnia vasa ejus, labrumque cum basi sua sanctificavit oleo.</verse><verse id="12">Quod fundens super caput Aaron, unxit eum, et consecravit :</verse><verse id="13">filios quoque ejus oblatos vestivit tunicis lineis, et cinxit balteis, imposuitque mitras, ut jusserat Dominus.</verse><verse id="14">Obtulit et vitulum pro peccato : cumque super caput ejus posuisset Aaron et filii ejus manus suas,</verse><verse id="15">immolavit eum, hauriens sanguinem, et tincto digito, tetigit cornua altaris per gyrum : quo expiato et sanctificato, fudit reliquum sanguinem ad fundamenta ejus.</verse><verse id="16">Adipem vero qui erat super vitalia, et reticulum jecoris, duosque renunculos, cum arvinulis suis, adolevit super altare :</verse><verse id="17">vitulum cum pelle, et carnibus, et fimo, cremans extra castra, sicut præceperat Dominus.</verse><verse id="18">Obtulit et arietem in holocaustum : super cujus caput cum imposuissent Aaron et filii ejus manus suas,</verse><verse id="19">immolavit eum, et fudit sanguinem ejus per circuitum altaris.</verse><verse id="20">Ipsumque arietem in frusta concidens, caput ejus, et artus, et adipem adolevit igni,</verse><verse id="21">lotis prius intestinis et pedibus : totumque simul arietem incendit super altare, eo quod esset holocaustum suavissimi odoris Domino, sicut præceperat ei.</verse><verse id="22">Obtulit et arietem secundum in consecratione sacerdotum, posueruntque super caput ejus Aaron et filii ejus manus suas :</verse><verse id="23">quem cum immolasset Moyses, sumens de sanguine ejus, tetigit extremum auriculæ dextræ Aaron, et pollicem manus ejus dextræ, similiter et pedis.</verse><verse id="24">Obtulit et filios Aaron : cumque de sanguine arietis immolati tetigisset extremum auriculæ singulorum dextræ, et pollices manus ac pedis dextri, reliquum fudit super altare per circuitum :</verse><verse id="25">adipem vero, et caudam, omnemque pinguedinem quæ operit intestina, reticulumque jecoris, et duos renes cum adipibus suis et armo dextro separavit.</verse><verse id="26">Tollens autem de canistro azymorum, quod erat coram Domino, panem absque fermento, et collyridam conspersam oleo, laganumque, posuit super adipes, et armum dextrum,</verse><verse id="27">tradens simul omnia Aaron et filiis ejus. Qui postquam levaverunt ea coram Domino,</verse><verse id="28">rursum suscepta de manibus eorum, adolevit super altare holocausti, eo quod consecrationis esset oblatio, in odorem suavitatis, sacrificii Domino.</verse><verse id="29">Tulitque pectusculum, elevans illud coram Domino, de ariete consecrationis in partem suam, sicut præceperat ei Dominus.</verse><verse id="30">Assumensque unguentum, et sanguinem qui erat in altari, aspersit super Aaron et vestimenta ejus, et super filios illius ac vestes eorum.</verse><verse id="31">Cumque sanctificasset eos in vestitu suo, præcepit eis, dicens : Coquite carnes ante fores tabernaculi, et ibi comedite eas ; panes quoque consecrationis edite, qui positi sunt in canistro, sicut præcepit mihi Dominus, dicens : Aaron et filii ejus comedent eos :</verse><verse id="32">quidquid autem reliquum fuerit de carne et panibus, ignis absumet.</verse><verse id="33">De ostio quoque tabernaculi non exibitis septem diebus, usque ad diem quo complebitur tempus consecrationis vestræ ; septem enim diebus finitur consecratio :</verse><verse id="34">sicut et impræsentiarum factum est, ut ritus sacrificii compleretur.</verse><verse id="35">Die ac nocte manebitis in tabernaculo observantes custodias Domini, ne moriamini : sic enim mihi præceptum est.</verse><verse id="36">Feceruntque Aaron et filii ejus cuncta quæ locutus est Dominus per manum Moysi.</verse></chapter><chapter id="9"><verse id="1">Facto autem octavo die, vocavit Moyses Aaron, et filios ejus, ac majores natu Israël, dixitque ad Aaron :</verse><verse id="2">Tolle de armento vitulum pro peccato, et arietem in holocaustum, utrumque immaculatum, et offer illos coram Domino.</verse><verse id="3">Et ad filios Israël loqueris : Tollite hircum pro peccato, et vitulum, atque agnum, anniculos, et sine macula in holocaustum,</verse><verse id="4">bovem et arietem pro pacificis : et immolate eos coram Domino, in sacrificio singulorum similam conspersam oleo offerentes : hodie enim Dominus apparebit vobis.</verse><verse id="5">Tulerunt ergo cuncta quæ jusserat Moyses ad ostium tabernaculi : ubi cum omnis multitudo astaret,</verse><verse id="6">ait Moyses : Iste est sermo, quem præcepit Dominus : facite, et apparebit vobis gloria ejus.</verse><verse id="7">Et dixit ad Aaron : Accede ad altare, et immola pro peccato tuo : offer holocaustum, et deprecare pro te et pro populo : cumque mactaveris hostiam populi, ora pro eo, sicut præcepit Dominus.</verse><verse id="8">Statimque Aaron accedens ad altare, immolavit vitulum pro peccato suo :</verse><verse id="9">cujus sanguinem obtulerunt ei filii sui : in quo tingens digitum, tetigit cornua altaris, et fudit residuum ad basim ejus.</verse><verse id="10">Adipemque, et renunculos, ac reticulum jecoris, quæ sunt pro peccato, adolevit super altare, sicut præceperat Dominus Moysi :</verse><verse id="11">carnes vero et pellem ejus extra castra combussit igni.</verse><verse id="12">Immolavit et holocausti victimam : obtuleruntque ei filii sui sanguinem ejus, quem fudit per altaris circuitum.</verse><verse id="13">Ipsam etiam hostiam in frusta concisam, cum capite et membris singulis obtulerunt ; quæ omnia super altare cremavit igni,</verse><verse id="14">lotis aqua prius intestinis et pedibus.</verse><verse id="15">Et pro peccato populi offerens, mactavit hircum : expiatoque altari,</verse><verse id="16">fecit holocaustum,</verse><verse id="17">addens in sacrificio libamenta, quæ pariter offeruntur, et adolens ea super altare, absque cæremoniis holocausti matutini.</verse><verse id="18">Immolavit et bovem atque arietem, hostias pacificas populi : obtuleruntque ei filii sui sanguinem, quem fudit super altare in circuitum.</verse><verse id="19">Adipem autem bovis, et caudam arietis, renunculosque cum adipibus suis, et reticulum jecoris,</verse><verse id="20">posuerunt super pectora : cumque cremati essent adipes super altare,</verse><verse id="21">pectora eorum, et armos dextros separavit Aaron, elevans coram Domino, sicut præceperat Moyses.</verse><verse id="22">Et extendens manus ad populum, benedixit ei. Sicque completis hostiis pro peccato, et holocaustis, et pacificis, descendit.</verse><verse id="23">Ingressi autem Moyses et Aaron in tabernaculum testimonii, et deinceps egressi, benedixerunt populo. Apparuitque gloria Domini omni multitudini :</verse><verse id="24">et ecce egressus ignis a Domino, devoravit holocaustum, et adipes qui erant super altare. Quod cum vidissent turbæ, laudaverunt Dominum, ruentes in facies suas.</verse></chapter><chapter id="10"><verse id="1">Arreptisque Nadab et Abiu filii Aaron thuribulis, posuerunt ignem, et incensum desuper, offerentes coram Domino ignem alienum : quod eis præceptum non erat.</verse><verse id="2">Egressusque ignis a Domino, devoravit eos, et mortui sunt coram Domino.</verse><verse id="3">Dixitque Moyses ad Aaron : Hoc est quod locutus est Dominus : Sanctificabor in iis qui appropinquant mihi, et in conspectu omnis populi glorificabor. Quod audiens tacuit Aaron.</verse><verse id="4">Vocatis autem Moyses Misaële et Elisaphan filiis Oziel, patrui Aaron, ait ad eos : Ite, et tollite fratres vestros de conspectu sanctuarii, et asportate extra castra.</verse><verse id="5">Confestimque pergentes, tulerunt eos sicut jacebant, vestitos lineis tunicis, et ejecerunt foras, ut sibi fuerat imperatum.</verse><verse id="6">Locutusque est Moyses ad Aaron, et ad Eleazar, et Ithamar, filios ejus : Capita vestra nolite nudare, et vestimenta nolite scindere, ne forte moriamini, et super omnem cœtum oriatur indignatio. Fratres vestri, et omnis domus Israël, plangant incendium quod Dominus suscitavit :</verse><verse id="7">vos autem non egrediemini fores tabernaculi, alioquin peribitis : oleum quippe sanctæ unctionis est super vos. Qui fecerunt omnia juxta præceptum Moysi.</verse><verse id="8">Dixit quoque Dominus ad Aaron :</verse><verse id="9">Vinum, et omne quod inebriare potest, non bibetis tu et filii tui, quando intratis in tabernaculum testimonii, ne moriamini : quia præceptum sempiternum est in generationes vestras :</verse><verse id="10">et ut habeatis scientiam discernendi inter sanctum et profanum, inter pollutum et mundum ;</verse><verse id="11">doceatisque filios Israël omnia legitima mea quæ locutus est Dominus ad eos per manum Moysi.</verse><verse id="12">Locutusque est Moyses ad Aaron, et ad Eleazar, et Ithamar, filios ejus, qui erant residui : Tollite sacrificium, quod remansit de oblatione Domini, et comedite illud absque fermento juxta altare, quia Sanctum sanctorum est.</verse><verse id="13">Comedetis autem in loco sancto : quod datum est tibi et filiis tuis de oblationibus Domini, sicut præceptum est mihi.</verse><verse id="14">Pectusculum quoque quod oblatum est, et armum qui separatus est, edetis in loco mundissimo tu et filii tui, et filiæ tuæ tecum : tibi enim ac liberis tuis reposita sunt de hostiis salutaribus filiorum Israël :</verse><verse id="15">eo quod armum et pectus, et adipes qui cremantur in altari, elevaverunt coram Domino, et pertineant ad te, et ad filios tuos, lege perpetua, sicut præcepit Dominus.</verse><verse id="16">Inter hæc, hircum, qui oblatus fuerat pro peccato, cum quæreret Moyses, exustum reperit : iratusque contra Eleazar et Ithamar filios Aaron, qui remanserant, ait :</verse><verse id="17">Cur non comedistis hostiam pro peccato in loco sancto, quæ Sancta sanctorum est, et data vobis ut portetis iniquitatem multitudinis, et rogetis pro ea in conspectu Domini,</verse><verse id="18">præsertim cum de sanguine illius non sit illatum intra sancta, et comedere debueritis eam in Sanctuario, sicut præceptum est mihi ?</verse><verse id="19">Respondit Aaron : Oblata est hodie victima pro peccato, et holocaustum coram Domino : mihi autem accidit quod vides ; quomodo potui comedere eam, aut placere Domino in cæremoniis mente lugubri ?</verse><verse id="20">Quod cum audisset Moyses, recepit satisfactionem.</verse></chapter><chapter id="11"><verse id="1">Locutusque est Dominus ad Moysen et Aaron, dicens :</verse><verse id="2">Dicite filiis Israël : Hæc sunt animalia quæ comedere debetis de cunctis animantibus terræ :</verse><verse id="3">omne quod habet divisam ungulam, et ruminat in pecoribus, comedetis.</verse><verse id="4">Quidquid autem ruminat quidem, et habet ungulam, sed non dividit eam, sicut camelus et cetera, non comedetis illud, et inter immunda reputabitis.</verse><verse id="5">Chœrogryllus qui ruminat, ungulamque non dividit, immundus est.</verse><verse id="6">Lepus quoque : nam et ipse ruminat, sed ungulam non dividit.</verse><verse id="7">Et sus : qui cum ungulam dividat, non ruminat.</verse><verse id="8">Horum carnibus non vescemini, nec cadavera contingetis, quia immunda sunt vobis.</verse><verse id="9">Hæc sunt quæ gignuntur in aquis, et vesci licitum est : omne quod habet pinnulas et squamas, tam in mari quam in fluminibus et stagnis, comedetis.</verse><verse id="10">Quidquid autem pinnulas et squamas non habet, eorum quæ in aquis moventur et vivunt, abominabile vobis,</verse><verse id="11">execrandumque erit : carnes eorum non comedetis, et morticina vitabitis.</verse><verse id="12">Cuncta quæ non habent pinnulas et squamas in aquis, polluta erunt.</verse><verse id="13">Hæc sunt quæ de avibus comedere non debetis, et vitanda sunt vobis : aquilam, et gryphem, et haliæetum,</verse><verse id="14">et milvum ac vulturem juxta genus suum,</verse><verse id="15">et omne corvini generis in similitudinem suam,</verse><verse id="16">struthionem, et noctuam, et larum, et accipitrem juxta genus suum :</verse><verse id="17">bubonem, et mergulum, et ibin,</verse><verse id="18">et cygnum, et onocrotalum, et porphyrionem,</verse><verse id="19">herodionem, et charadrion juxta genus suum, upupam quoque, et vespertilionem.</verse><verse id="20">Omne de volucribus quod graditur super quatuor pedes, abominabile erit vobis.</verse><verse id="21">Quidquid autem ambulat quidem super quatuor pedes, sed habet longiora retro crura, per quæ salit super terram,</verse><verse id="22">comedere debetis, ut est bruchus in genere suo, et attacus atque ophiomachus, ac locusta, singula juxta genus suum.</verse><verse id="23">Quidquid autem ex volucribus quatuor tantum habet pedes, execrabile erit vobis :</verse><verse id="24">et quicumque morticina eorum tetigerit, polluetur, et erit immundus usque ad vesperum :</verse><verse id="25">et si necesse fuerit ut portet quippiam horum mortuum, lavabit vestimenta sua, et immundus erit usque ad occasum solis.</verse><verse id="26">Omne animal quod habet quidem ungulam, sed non dividit eam, nec ruminat, immundum erit : et qui tetigerit illud, contaminabitur.</verse><verse id="27">Quod ambulat super manus ex cunctis animantibus, quæ incedunt quadrupedia, immundum erit : qui tetigerit morticina eorum, polluetur usque ad vesperum.</verse><verse id="28">Et qui portaverit hujuscemodi cadavera, lavabit vestimenta sua, et immundus erit usque ad vesperum : quia omnia hæc immunda sunt vobis.</verse><verse id="29">Hæc quoque inter polluta reputabuntur de his quæ moventur in terra, mustela et mus et crocodilus, singula juxta genus suum,</verse><verse id="30">mygale, et chamæleon, et stellio, et lacerta, et talpa.</verse><verse id="31">Omnia hæc immunda sunt. Qui tetigerit morticina eorum, immundus erit usque ad vesperum :</verse><verse id="32">et super quod ceciderit quidquam de morticinis eorum, polluetur, tam vas ligneum et vestimentum, quam pelles et cilicia : et in quocumque fit opus, tingentur aqua, et polluta erunt usque ad vesperum, et sic postea mundabuntur.</verse><verse id="33">Vas autem fictile, in quod horum quidquam intro cecidit, polluetur, et idcirco frangendum est.</verse><verse id="34">Omnis cibus, quem comedetis, si fusa fuerit super eum aqua, immundus erit : et omne liquens quod bibitur de universo vase, immundum erit.</verse><verse id="35">Et quidquid de morticinis hujuscemodi ceciderit super illud, immundum erit : sive clibani, sive chytropodes, destruentur, et immundi erunt.</verse><verse id="36">Fontes vero et cisternæ, et omnis aquarum congregatio munda erit. Qui morticinum eorum tetigerit, polluetur.</verse><verse id="37">Si ceciderit super sementem, non polluet eam.</verse><verse id="38">Si autem quispiam aqua sementem perfuderit, et postea morticinis tacta fuerit, illico polluetur.</verse><verse id="39">Si mortuum fuerit animal, quod licet vobis comedere, qui cadaver ejus tetigerit, immundus erit usque ad vesperum :</verse><verse id="40">et qui comederit ex eo quippiam, sive portaverit, lavabit vestimenta sua, et immundus erit usque ad vesperum.</verse><verse id="41">Omne quod reptat super terram, abominabile erit, nec assumetur in cibum.</verse><verse id="42">Quidquid super pectus quadrupes graditur, et multos habet pedes, sive per humum trahitur, non comedetis, quia abominabile est.</verse><verse id="43">Nolite contaminare animas vestras, nec tangatis quidquam eorum, ne immundi sitis.</verse><verse id="44">Ego enim sum Dominus Deus vester : sancti estote, quia ego sanctus sum. Ne polluatis animas vestras in omni reptili quod movetur super terram.</verse><verse id="45">Ego enim sum Dominus, qui eduxi vos de terra Ægypti, ut essem vobis in Deum. Sancti eritis, quia ego sanctus sum.</verse><verse id="46">Ista est lex animantium ac volucrum, et omnis animæ viventis, quæ movetur in aqua, et reptat in terra,</verse><verse id="47">ut differentias noveritis mundi et immundi, et sciatis quid comedere et quid respuere debeatis.</verse></chapter><chapter id="12"><verse id="1">Locutusque est Dominus ad Moysen, dicens :</verse><verse id="2">Loquere filiis Israël, et dices ad eos : Mulier, si suscepto semine pepererit masculum, immunda erit septem diebus juxta dies separationis menstruæ.</verse><verse id="3">Et die octavo circumcidetur infantulus :</verse><verse id="4">ipsa vero triginta tribus diebus manebit in sanguine purificationis suæ. Omne sanctum non tanget, nec ingredietur in sanctuarium, donec impleantur dies purificationis suæ.</verse><verse id="5">Sin autem feminam pepererit, immunda erit duabus hebdomadibus juxta ritum fluxus menstrui, et sexaginta sex diebus manebit in sanguine purificationis suæ.</verse><verse id="6">Cumque expleti fuerint dies purificationis suæ, pro filio sive pro filia, deferet agnum anniculum in holocaustum, et pullum columbæ sive turturem pro peccato, ad ostium tabernaculi testimonii, et tradet sacerdoti,</verse><verse id="7">qui offeret illa coram Domino, et orabit pro ea, et sic mundabitur a profluvio sanguinis sui : ista est lex parientis masculum aut feminam.</verse><verse id="8">Quod si non invenerit manus ejus, nec potuerit offerre agnum, sumet duos turtures vel duos pullos columbarum, unum in holocaustum, et alterum pro peccato : orabitque pro ea sacerdos, et sic mundabitur.</verse></chapter><chapter id="13"><verse id="1">Locutusque est Dominus ad Moysen, et Aaron, dicens :</verse><verse id="2">Homo, in cujus cute et carne ortus fuerit diversus color, sive pustula, aut quasi lucens quippiam, id est, plaga lepræ, adducetur ad Aaron sacerdotem, vel ad unum quemlibet filiorum ejus.</verse><verse id="3">Qui cum viderit lepram in cute, et pilos in album mutatos colorem, ipsamque speciem lepræ humiliorem cute et carne reliqua : plaga lepræ est, et ad arbitrium ejus separabitur.</verse><verse id="4">Sin autem lucens candor fuerit in cute, nec humilior carne reliqua, et pili coloris pristini, recludet eum sacerdos septem diebus :</verse><verse id="5">et considerabit die septimo : et si quidem lepra ultra non creverit, nec transierit in cute priores terminos, rursum recludet eum septem diebus aliis.</verse><verse id="6">Et die septimo contemplabitur : si obscurior fuerit lepra, et non creverit in cute, mundabit eum, quia scabies est : lavabitque homo vestimenta sua, et mundus erit.</verse><verse id="7">Quod si postquam a sacerdote visus est, et redditus munditiæ, iterum lepra creverit : adducetur ad eum,</verse><verse id="8">et immunditiæ condemnabitur.</verse><verse id="9">Plaga lepræ si fuerit in homine, adducetur ad sacerdotem,</verse><verse id="10">et videbit eum. Cumque color albus in cute fuerit, et capillorum mutaverit aspectum, ipsa quoque caro viva apparuerit :</verse><verse id="11">lepra vetustissima judicabitur, atque inolita cuti. Contaminabit itaque eum sacerdos, et non recludet, quia perspicuæ immunditiæ est.</verse><verse id="12">Sin autem effloruerit discurrens lepra in cute, et operuerit omnem cutem a capite usque ad pedes, quidquid sub aspectum oculorum cadit,</verse><verse id="13">considerabit eum sacerdos, et teneri lepra mundissima judicabit : eo quod omnis in candorem versa sit, et idcirco homo mundus erit.</verse><verse id="14">Quando vero caro vivens in eo apparuerit,</verse><verse id="15">tunc sacerdotis judicio polluetur, et inter immundos reputabitur : caro enim viva, si lepra aspergitur, immunda est.</verse><verse id="16">Quod si rursum versa fuerit in alborem, et totum hominem operuerit,</verse><verse id="17">considerabit eum sacerdos, et mundum esse decernet.</verse><verse id="18">Caro autem et cutis in qua ulcus natum est, et sanatum,</verse><verse id="19">et in loco ulceris cicatrix alba apparuerit, sive subrufa, adducetur homo ad sacerdotem.</verse><verse id="20">Qui cum viderit locum lepræ humiliorem carne reliqua, et pilos versos in candorem, contaminabit eum : plaga enim lepræ orta est in ulcere.</verse><verse id="21">Quod si pilus coloris est pristini, et cicatrix subobscura, et vicina carne non est humilior, recludet eum septem diebus :</verse><verse id="22">et si quidem creverit, adjudicabit eum lepræ ;</verse><verse id="23">sin autem steterit in loco suo, ulceris est cicatrix, et homo mundus erit.</verse><verse id="24">Caro autem et cutis, quam ignis exusserit, et sanata albam sive rufam habuerit cicatricem,</verse><verse id="25">considerabit eam sacerdos : et ecce versa est in alborem, et locus ejus reliqua cute est humilior, contaminabit eum, quia plaga lepræ in cicatrice orta est.</verse><verse id="26">Quod si pilorum color non fuerit immutatus, nec humilior plaga carne reliqua, et ipsa lepræ species fuerit subobscura, recludet eum septem diebus,</verse><verse id="27">et die septimo contemplabitur : si creverit in cute lepra, contaminabit eum.</verse><verse id="28">Sin autem in loco suo candor steterit non satis clarus, plaga combustionis est, et idcirco mundabitur, quia cicatrix est combusturæ.</verse><verse id="29">Vir, sive mulier, in cujus capite vel barba germinaverit lepra, videbit eos sacerdos.</verse><verse id="30">Et si quidem humilior fuerit locus carne reliqua, et capillus flavus, solitoque subtilior, contaminabit eos, quia lepra capitis ac barbæ est.</verse><verse id="31">Sin autem viderit locum maculæ æqualem vicinæ carni, et capillum nigrum : recludet eum septem diebus,</verse><verse id="32">et die septimo intuebitur. Si non creverit macula, et capillus sui coloris est, et locus plagæ carni reliquæ æqualis :</verse><verse id="33">radetur homo absque loco maculæ, et includetur septem diebus aliis.</verse><verse id="34">Si die septimo visa fuerit stetisse plaga in loco suo, nec humilior carne reliqua, mundabit eum : lotisque vestibus suis, mundus erit.</verse><verse id="35">Sin autem post emundationem rursus creverit macula in cute,</verse><verse id="36">non quæret amplius utrum capillus in flavum colorem sit immutatus, quia aperte immundus est.</verse><verse id="37">Porro si steterit macula, et capilli nigri fuerint, noverit hominem sanatum esse, et confidenter eum pronuntiet mundum.</verse><verse id="38">Vir, sive mulier, in cujus cute candor apparuerit,</verse><verse id="39">intuebitur eos sacerdos. Si deprehenderit subobscurum alborem lucere in cute, sciat non esse lepram, sed maculam coloris candidi, et hominem mundum.</verse><verse id="40">Vir, de cujus capite capilli fluunt, calvus et mundus est :</verse><verse id="41">et si a fronte ceciderint pili, recalvaster et mundus est.</verse><verse id="42">Sin autem in calvitio sive in recalvatione albus vel rufus color fuerit exortus,</verse><verse id="43">et hoc sacerdos viderit, condemnabit eum haud dubiæ lepræ, quæ orta est in calvitio.</verse><verse id="44">Quicumque ergo maculatus fuerit lepra, et separatus est ad arbitrium sacerdotis,</verse><verse id="45">habebit vestimenta dissuta, caput nudum, os veste contectum, contaminatum ac sordidum se clamabit.</verse><verse id="46">Omni tempore quo leprosus est et immundus, solus habitabit extra castra.</verse><verse id="47">Vestis lanea sive linea, quæ lepram habuerit,</verse><verse id="48">in stamine atque subtegmine, aut certe pellis, vel quidquid ex pelle confectum est,</verse><verse id="49">si alba vel rufa macula fuerit infecta, lepra reputabitur, ostendeturque sacerdoti :</verse><verse id="50">qui consideratam recludet septem diebus :</verse><verse id="51">et die septimo rursus aspiciens, si deprehenderit crevisse, lepra perseverans est : pollutum judicabit vestimentum, et omne in quo fuerit inventa :</verse><verse id="52">et idcirco comburetur flammis.</verse><verse id="53">Quod si eam viderit non crevisse,</verse><verse id="54">præcipiet, et lavabunt id in quo lepra est, recludetque illud septem diebus aliis.</verse><verse id="55">Et cum viderit faciem quidem pristinam non reversam, nec tamen crevisse lepram, immundum judicabit, et igne comburet, eo quod infusa sit in superficie vestimenti, vel per totum, lepra.</verse><verse id="56">Sin autem obscurior fuerit locus lepræ, postquam vestis est lota, abrumpet eum, et a solido dividet.</verse><verse id="57">Quod si ultra apparuerit in his locis, quæ prius immaculata erant, lepra volatilis et vaga, debet igne comburi.</verse><verse id="58">Si cessaverit, lavabit aqua ea, quæ pura sunt, secundo, et munda erunt.</verse><verse id="59">Ista est lex lepræ vestimenti lanei et linei, staminis, atque subtegminis, omnisque supellectilis pelliceæ, quomodo mundari debeat, vel contaminari.</verse></chapter><chapter id="14"><verse id="1">Locutusque est Dominus ad Moysen, dicens :</verse><verse id="2">Hic est ritus leprosi, quando mundandus est. Adducetur ad sacerdotem :</verse><verse id="3">qui egressus de castris, cum invenerit lepram esse mundatam,</verse><verse id="4">præcipiet ei, qui purificatur, ut offerat duos passeres vivos pro se, quibus vesci licitum est, et lignum cedrinum, vermiculumque et hyssopum.</verse><verse id="5">Et unum ex passeribus immolari jubebit in vase fictili super aquas viventes :</verse><verse id="6">alium autem vivum cum ligno cedrino, et cocco et hyssopo, tinget in sanguine passeris immolati,</verse><verse id="7">quo asperget illum, qui mundandus est, septies, ut jure purgetur : et dimittet passerem vivum, ut in agrum avolet.</verse><verse id="8">Cumque laverit homo vestimenta sua, radet omnes pilos corporis, et lavabitur aqua : purificatusque ingredietur castra, ita dumtaxat ut maneat extra tabernaculum suum septem diebus,</verse><verse id="9">et die septimo radet capillos capitis, barbamque et supercilia, ac totius corporis pilos. Et lotis rursum vestibus et corpore,</verse><verse id="10">die octavo assumet duos agnos immaculatos, et ovem anniculam absque macula, et tres decimas similæ in sacrificium, quæ conspersa sit oleo, et seorsum olei sextarium.</verse><verse id="11">Cumque sacerdos purificans hominem, statuerit eum, et hæc omnia coram Domino in ostio tabernaculi testimonii,</verse><verse id="12">tollet agnum et offeret eum pro delicto, oleique sextarium : et oblatis ante Dominum omnibus,</verse><verse id="13">immolabit agnum, ubi solet immolari hostia pro peccato, et holocaustum, id est, in loco sancto. Sicut enim pro peccato, ita et pro delicto ad sacerdotem pertinet hostia : Sancta sanctorum est.</verse><verse id="14">Assumensque sacerdos de sanguine hostiæ, quæ immolata est pro delicto, ponet super extremum auriculæ dextræ ejus qui mundatur, et super pollices manus dextræ et pedis :</verse><verse id="15">et de olei sextario mittet in manum suam sinistram,</verse><verse id="16">tingetque digitum dextrum in eo, et asperget coram Domino septies.</verse><verse id="17">Quod autem reliquum est olei in læva manu, fundet super extremum auriculæ dextræ ejus qui mundatur, et super pollices manus ac pedis dextri, et super sanguinem qui effusus est pro delicto,</verse><verse id="18">et super caput ejus.</verse><verse id="19">Rogabitque pro eo coram Domino, et faciet sacrificium pro peccato : tunc immolabit holocaustum,</verse><verse id="20">et ponet illud in altari cum libamentis suis, et homo rite mundabitur.</verse><verse id="21">Quod si pauper est, et non potest manus ejus invenire quæ dicta sunt pro delicto, assumet agnum ad oblationem, ut roget pro eo sacerdos, decimamque partem similæ conspersæ oleo in sacrificium, et olei sextarium,</verse><verse id="22">duosque turtures sive duos pullos columbæ, quorum unus sit pro peccato, et alter in holocaustum :</verse><verse id="23">offeretque ea die octavo purificationis suæ sacerdoti, ad ostium tabernaculi testimonii coram Domino.</verse><verse id="24">Qui suscipiens agnum pro delicto et sextarium olei, levabit simul :</verse><verse id="25">immolatoque agno, de sanguine ejus ponet super extremum auriculæ dextræ illius qui mundatur, et super pollices manus ejus ac pedis dextri :</verse><verse id="26">olei vero partem mittet in manum suam sinistram,</verse><verse id="27">in quo tingens digitum dextræ manus asperget septies coram Domino :</verse><verse id="28">tangetque extremum dextræ auriculæ illius qui mundatur, et pollices manus ac pedis dextri, in loco sanguinis qui effusus est pro delicto :</verse><verse id="29">reliquam autem partem olei, quæ est in sinistra manu, mittet super caput purificati, ut placet pro eo Dominum :</verse><verse id="30">et turturem sive pullum columbæ offeret,</verse><verse id="31">unum pro delicto, et alterum in holocaustum cum libamentis suis.</verse><verse id="32">Hoc est sacrificium leprosi, qui habere non potest omnia in emundationem sui.</verse><verse id="33">Locutusque est Dominus ad Moysen et Aaron, dicens :</verse><verse id="34">Cum ingressi fueritis terram Chanaan, quam ego dabo vobis in possessionem, si fuerit plaga lepræ in ædibus,</verse><verse id="35">ibit cujus est domus, nuntians sacerdoti, et dicet : Quasi plaga lepræ videtur mihi esse in domo mea.</verse><verse id="36">At ille præcipiet ut efferant universa de domo, priusquam ingrediatur eam, et videat utrum leprosa sit, ne immunda fiant omnia quæ in domo sunt. Intrabitque postea ut consideret lepram domus :</verse><verse id="37">et cum viderit in parietibus illius quasi valliculas pallore sive rubore deformes, et humiliores superficie reliqua,</verse><verse id="38">egredietur ostium domus, et statim claudet illam septem diebus.</verse><verse id="39">Reversusque die septimo, considerabit eam : si invenerit crevisse lepram,</verse><verse id="40">jubebit erui lapides in quibus lepra est, et projici eos extra civitatem in locum immundum :</verse><verse id="41">domum autem ipsam radi intrinsecus per circuitum, et spargi pulverem rasuræ extra urbem in locum immundum,</verse><verse id="42">lapidesque alios reponi pro his qui ablati fuerint, et luto alio liniri domum.</verse><verse id="43">Sin autem postquam eruti sunt lapides, et pulvis erasus, et alia terra lita,</verse><verse id="44">ingressus sacerdos viderit reversam lepram, et parietes respersos maculis, lepra est perseverans, et immunda domus :</verse><verse id="45">quam statim destruent, et lapides ejus ac ligna, atque universum pulverem projicient extra oppidum in locum immundum.</verse><verse id="46">Qui intraverit domum quando clausa est, immundus erit usque ad vesperum :</verse><verse id="47">et qui dormierit in ea, et comederit quippiam, lavabit vestimenta sua.</verse><verse id="48">Quod si introiens sacerdos viderit lepram non crevisse in domo, postquam denuo lita fuerit, purificabit eam reddita sanitate :</verse><verse id="49">et in purificationem ejus sumet duos passeres, lignumque cedrinum, et vermiculum atque hyssopum :</verse><verse id="50">et immolato uno passere in vase fictili super aquas vivas,</verse><verse id="51">tollet lignum cedrinum, et hyssopum, et coccum, et passerem vivum, et tinget omnia in sanguine passeris immolati, atque in aquis viventibus, et asperget domum septies,</verse><verse id="52">purificabitque eam tam in sanguine passeris quam in aquis viventibus, et in passere vivo, lignoque cedrino et hyssopo atque vermiculo.</verse><verse id="53">Cumque dimiserit passerem avolare in agrum libere, orabit pro domo, et jure mundabitur.</verse><verse id="54">Ista est lex omnis lepræ et percussuræ,</verse><verse id="55">lepræ vestium et domorum,</verse><verse id="56">cicatricis et erumpentium papularum, lucentis maculæ, et in varias species, coloribus immutatis,</verse><verse id="57">ut possit sciri quo tempore mundum quid, vel immundum sit.</verse></chapter><chapter id="15"><verse id="1">Locutusque est Dominus ad Moysen et Aaron, dicens :</verse><verse id="2">Loquimini filiis Israël, et dicite eis : Vir, qui patitur fluxum seminis, immundus erit.</verse><verse id="3">Et tunc judicabitur huic vitio subjacere, cum per singula momenta adhæserit carni ejus, atque concreverit fœdus humor.</verse><verse id="4">Omne stratum, in quo dormierit, immundum erit, et ubicumque sederit.</verse><verse id="5">Si quis hominum tetigerit lectum ejus, lavabit vestimenta sua, et ipse lotus aqua, immundus erit usque ad vesperum.</verse><verse id="6">Si sederit ubi ille sederat, et ipse lavabit vestimenta sua : et lotus aqua, immundus erit usque ad vesperum.</verse><verse id="7">Qui tetigerit carnem ejus, lavabit vestimenta sua : et ipse lotus aqua, immundus erit usque ad vesperum.</verse><verse id="8">Si salivam hujuscemodi homo jecerit super eum qui mundus est, lavabit vestimenta sua : et lotus aqua, immundus erit usque ad vesperum.</verse><verse id="9">Sagma, super quo sederit, immundum erit :</verse><verse id="10">et quidquid sub eo fuerit, qui fluxum seminis patitur, pollutum erit usque ad vesperum. Qui portaverit horum aliquid, lavabit vestimenta sua : et ipse lotus aqua, immundus erit usque ad vesperum.</verse><verse id="11">Omnis, quem tetigerit qui talis est, non lotis ante manibus, lavabit vestimenta sua, et lotus aqua, immundus erit usque ad vesperum.</verse><verse id="12">Vas fictile quod tetigerit confringetur : vas autem ligneum lavabitur aqua.</verse><verse id="13">Si sanatus fuerit qui hujuscemodi sustinet passionem, numerabit septem dies post emundationem sui, et lotis vestibus et toto corpore in aquis viventibus, erit mundus.</verse><verse id="14">Die autem octavo sumet duos turtures, aut duos pullos columbæ, et veniet in conspectum Domini ad ostium tabernaculi testimonii, dabitque eos sacerdoti :</verse><verse id="15">qui faciet unum pro peccato et alterum in holocaustum : rogabitque pro eo coram Domino, ut emundetur a fluxi seminis sui.</verse><verse id="16">Vir de quo egreditur semen coitus, lavabit aqua omne corpus suum : et immundus erit usque ad vesperum.</verse><verse id="17">Vestem et pellem, quam habuerit, lavabit aqua, et immunda erit usque ad vesperum.</verse><verse id="18">Mulier, cum qua coierit, lavabitur aqua, et immunda erit usque ad vesperum.</verse><verse id="19">Mulier, quæ redeunte mense patitur fluxum sanguinis, septem diebus separabitur.</verse><verse id="20">Omnis qui tetigerit eam, immundus erit usque ad vesperum :</verse><verse id="21">et in quo dormierit vel sederit diebus separationis suæ, polluetur.</verse><verse id="22">Qui tetigerit lectum ejus, lavabit vestimenta sua : et ipse lotus aqua, immundus erit usque ad vesperum.</verse><verse id="23">Omne vas, super quo illa sederit, quisquis attigerit, lavabit vestimenta sua : et ipse lotus aqua, pollutus erit usque ad vesperum.</verse><verse id="24">Si coierit cum ea vir tempore sanguinis menstrualis, immundus erit septem diebus : et omne stratum, in quo dormierit, polluetur.</verse><verse id="25">Mulier, quæ patitur multis diebus fluxum sanguinis non in tempore menstruali, vel quæ post menstruum sanguinem fluere non cessat, quamdiu subjacet huic passioni, immunda erit quasi sit in tempore menstruo.</verse><verse id="26">Omne stratum, in quo dormierit, et vas in quo sederit, pollutum erit.</verse><verse id="27">Quicumque tetigerit ea, lavabit vestimenta sua : et ipse lotus aqua, immundus erit usque ad vesperam.</verse><verse id="28">Si steterit sanguis, et fluere cessaverit, numerabit septem dies purificationis suæ :</verse><verse id="29">et die octavo offeret pro se sacerdoti duos turtures, aut duos pullos columbarum, ad ostium tabernaculi testimonii :</verse><verse id="30">qui unum faciet pro peccato, et alterum in holocaustum, rogabitque pro ea coram Domino, et pro fluxu immunditiæ ejus.</verse><verse id="31">Docebitis ergo filios Israël ut caveant immunditiam, et non moriantur in sordibus suis, cum polluerint tabernaculum meum quod est inter eos.</verse><verse id="32">Ista est lex ejus, qui patitur fluxum seminis, et qui polluitur coitu,</verse><verse id="33">et quæ menstruis temporibus separatur, vel quæ jugi fluit sanguine, et hominis qui dormierit cum ea.</verse></chapter><chapter id="16"><verse id="1">Locutusque est Dominus ad Moysen post mortem duorum filiorum Aaron, quando offerentes ignem alienum interfecti sunt :</verse><verse id="2">et præcepit ei, dicens : Loquere ad Aaron fratrem tuum, ne omni tempore ingrediatur sanctuarium, quod est intra velum coram propitiatorio quo tegitur arca, ut non moriatur (quia in nube apparebo super oraculum),</verse><verse id="3">nisi hæc ante fecerit : vitulum pro peccato offeret, et arietem in holocaustum.</verse><verse id="4">Tunica linea vestietur, feminalibus lineis verenda celabit : accingetur zona linea, cidarim lineam imponet capiti : hæc enim vestimenta sunt sancta : quibus cunctis, cum lotus fuerit, induetur.</verse><verse id="5">Suscipietque ab universa multitudine filiorum Israël duos hircos pro peccato, et unum arietem in holocaustum.</verse><verse id="6">Cumque obtulerit vitulum, et oraverit pro se et pro domo sua,</verse><verse id="7">duos hircos stare faciet coram Domino in ostio tabernaculi testimonii :</verse><verse id="8">mittensque super utrumque sortem, unam Domino, alteram capro emissario :</verse><verse id="9">cujus exierit sors Domino, offeret illum pro peccato :</verse><verse id="10">cujus autem in caprum emissarium, statuet eum vivum coram Domino, ut fundat preces super eo, et emittat eum in solitudinem.</verse><verse id="11">His rite celebratis, offeret vitulum, et rogans pro se, et pro domo sua, immolabit eum :</verse><verse id="12">assumptoque thuribulo, quod de prunis altaris impleverit, et hauriens manu compositum thymiama in incensum, ultra velum intrabit in sancta :</verse><verse id="13">ut, positis super ignem aromatibus, nebula eorum et vapor operiat oraculum quod est supra testimonium, et non moriatur.</verse><verse id="14">Tollet quoque de sanguine vituli, et asperget digito septies contra propitiatorium ad orientem.</verse><verse id="15">Cumque mactaverit hircum pro peccato populi, inferet sanguinem ejus intra velum, sicut præceptum est de sanguine vituli, ut aspergat e regione oraculi,</verse><verse id="16">et expiet sanctuarium ab immunditiis filiorum Israël, et a prævaricationibus eorum, cunctisque peccatis. Juxta hunc ritum faciet tabernaculo testimonii, quod fixum est inter eos, in medio sordium habitationis eorum.</verse><verse id="17">Nullus hominum sit in tabernaculo, quando pontifex sanctuarium ingreditur, ut roget pro se, et pro domo sua, et pro universo cœtu Israël, donec egrediatur.</verse><verse id="18">Cum autem exierit ad altare quod coram Domino est, oret pro se, et sumptum sanguinem vituli atque hirci fundat super cornua ejus per gyrum :</verse><verse id="19">aspergensque digito septies, expiet, et sanctificet illud ab immunditiis filiorum Israël.</verse><verse id="20">Postquam emundaverit sanctuarium, et tabernaculum, et altare, tunc offerat hircum viventem :</verse><verse id="21">et posita utraque manu super caput ejus, confiteatur omnes iniquitates filiorum Israël, et universa delicta atque peccata eorum : quæ imprecans capiti ejus, emittet illum per hominem paratum, in desertum.</verse><verse id="22">Cumque portaverit hircus omnes iniquitates eorum in terram solitariam, et dimissus fuerit in deserto,</verse><verse id="23">revertetur Aaron in tabernaculum testimonii, et depositis vestibus, quibus prius indutus erat, cum intraret sanctuarium, relictisque ibi,</verse><verse id="24">lavabit carnem suam in loco sancto, indueturque vestibus suis. Et postquam egressus obtulerit holocaustum suum, ac plebis, rogabit tam pro se quam pro populo :</verse><verse id="25">et adipem, qui oblatus est pro peccatis, adolebit super altare.</verse><verse id="26">Ille vero, qui dimiserit caprum emissarium, lavabit vestimenta sua, et corpus aqua, et sic ingredietur in castra.</verse><verse id="27">Vitulum autem, et hircum, qui pro peccato fuerant immolati, et quorum sanguis illatus est in sanctuarium, ut expiatio compleretur, asportabunt foras castra, et comburent igni tam pelles quam carnes eorum, ac fimum :</verse><verse id="28">et quicumque combusserit ea, lavabit vestimenta sua et carnem aqua, et sic ingredietur in castra.</verse><verse id="29">Eritque vobis hoc legitimum sempiternum : mense septimo, decima die mensis, affligetis animas vestras, nullumque opus facietis, sive indigena, sive advena qui peregrinatur inter vos.</verse><verse id="30">In hac die expiatio erit vestri, atque mundatio ab omnibus peccatis vestris : coram Domino mundabimini.</verse><verse id="31">Sabbatum enim requietionis est, et affligetis animas vestras religione perpetua.</verse><verse id="32">Expiabit autem sacerdos, qui unctus fuerit, et cujus manus initiatæ sunt ut sacerdotio fungatur pro patre suo : indueturque stola linea et vestibus sanctis,</verse><verse id="33">et expiabit sanctuarium et tabernaculum testimonii atque altare, sacerdotes quoque et universum populum.</verse><verse id="34">Eritque vobis hoc legitimum sempiternum, ut oretis pro filiis Israël, et pro cunctis peccatis eorum semel in anno. Fecit igitur sicut præceperat Dominus Moysi.</verse></chapter><chapter id="17"><verse id="1">Et locutus est Dominus ad Moysen, dicens :</verse><verse id="2">Loquere Aaron et filiis ejus, et cunctis filiis Israël, dicens ad eos : Iste est sermo quem mandavit Dominus, dicens :</verse><verse id="3">Homo quilibet de domo Israël, si occiderit bovem aut ovem, sive capram, in castris vel extra castra,</verse><verse id="4">et non obtulerit ad ostium tabernaculi oblationem Domino, sanguinis reus erit : quasi si sanguinem fuderit, sic peribit de medio populi sui.</verse><verse id="5">Ideo sacerdoti offerre debent filii Israël hostias suas, quas occident in agro, ut sanctificentur Domino ante ostium tabernaculi testimonii, et immolent eas hostias pacificas Domino.</verse><verse id="6">Fundetque sacerdos sanguinem super altare Domini ad ostium tabernaculi testimonii, et adolebit adipem in odorem suavitatis Domino :</verse><verse id="7">et nequaquam ultra immolabunt hostias suas dæmonibus, cum quibus fornicati sunt. Legitimum sempiternum erit illis et posteris eorum.</verse><verse id="8">Et ad ipsos dices : Homo de domo Israël, et de advenis qui peregrinantur apud vos, qui obtulerit holocaustum sive victimam,</verse><verse id="9">et ad ostium tabernaculi testimonii non adduxerit eam, ut offeratur Domino, interibit de populo suo.</verse><verse id="10">Homo quilibet de domo Israël et de advenis qui peregrinantur inter eos, si comederit sanguinem, obfirmabo faciem meam contra animam illius, et disperdam eam de populo suo,</verse><verse id="11">quia anima carnis in sanguine est : et ego dedi illum vobis, ut super altare in eo expietis pro animabus vestris, et sanguis pro animæ piaculo sit.</verse><verse id="12">Idcirco dixi filiis Israël : Omnis anima ex vobis non comedet sanguinem, nec ex advenis qui peregrinantur apud vos.</verse><verse id="13">Homo quicumque de filiis Israël, et de advenis qui peregrinantur apud vos, si venatione atque aucupio ceperit feram, vel avem, quibus vesci licitum est, fundat sanguinem ejus, et operiat illum terra.</verse><verse id="14">Anima enim omnis carnis in sanguine est : unde dixi filiis Israël : Sanguinem universæ carnis non comedetis, quia anima carnis in sanguine est : et quicumque comederit illum, interibit.</verse><verse id="15">Anima, quæ comederit morticinum, vel captum a bestia, tam de indigenis, quam de advenis, lavabit vestimenta sua et semetipsum aqua, et contaminatus erit usque ad vesperum : et hoc ordine mundus fiet.</verse><verse id="16">Quod si non laverit vestimenta sua et corpus, portabit iniquitatem suam.</verse></chapter><chapter id="18"><verse id="1">Locutus est Dominus ad Moysen, dicens :</verse><verse id="2">Loquere filiis Israël, et dices ad eos : Ego Dominus Deus vester :</verse><verse id="3">juxta consuetudinem terræ Ægypti, in qua habitastis, non facietis : et juxta morem regionis Chanaan, ad quam ego introducturus sum vos, non agetis, nec in legitimis eorum ambulabitis.</verse><verse id="4">Facietis judicia mea, et præcepta mea servabitis, et ambulabitis in eis. Ego Dominus Deus vester.</verse><verse id="5">Custodite leges meas atque judicia, quæ faciens homo, vivet in eis. Ego Dominus.</verse><verse id="6">Omnis homo ad proximam sanguinis sui non accedet, ut revelet turpitudinem ejus. Ego Dominus.</verse><verse id="7">Turpitudinem patris tui et turpitudinem matris tuæ non discooperies : mater tua est : non revelabis turpitudinem ejus.</verse><verse id="8">Turpitudinem uxoris patris tui non discooperies : turpitudo enim patris tui est.</verse><verse id="9">Turpitudinem sororis tuæ ex patre sive ex matre, quæ domi vel foris genita est, non revelabis.</verse><verse id="10">Turpitudinem filiæ filii tui vel neptis ex filia non revelabis : quia turpitudo tua est.</verse><verse id="11">Turpitudinem filiæ uxoris patris tui, quam peperit patri tuo, et est soror tua, non revelabis.</verse><verse id="12">Turpitudinem sororis patris tui non discooperies : quia caro est patris tui.</verse><verse id="13">Turpitudinem sororis matris tuæ non revelabis, eo quod caro sit matris tuæ.</verse><verse id="14">Turpitudinem patrui tui non revelabis, nec accedes ad uxorem ejus, quæ tibi affinitate conjungitur.</verse><verse id="15">Turpitudinem nurus tuæ non revelabis, quia uxor filii tui est : nec discooperies ignominiam ejus.</verse><verse id="16">Turpitudinem uxoris fratris tui non revelabis : quia turpitudo fratris tui est.</verse><verse id="17">Turpitudinem uxoris tuæ et filiæ ejus non revelabis. Filiam filii ejus, et filiam filiæ illius non sumes, ut reveles ignominiam ejus : quia caro illius sunt, et talis coitus incestus est.</verse><verse id="18">Sororem uxoris tuæ in pellicatum illius non accipies, nec revelabis turpitudinem ejus adhuc illa vivente.</verse><verse id="19">Ad mulierem quæ patitur menstrua non accedes, nec revelabis fœditatem ejus.</verse><verse id="20">Cum uxore proximi tui non coibis, nec seminis commistione maculaberis.</verse><verse id="21">De semine tuo non dabis ut consecretur idolo Moloch, nec pollues nomen Dei tui. Ego Dominus.</verse><verse id="22">Cum masculo non commiscearis coitu femineo, quia abominatio est.</verse><verse id="23">Cum omni pecore non coibis, nec maculaberis cum eo. Mulier non succumbet jumento, nec miscebitur ei, quia scelus est.</verse><verse id="24">Nec polluamini in omnibus his quibus contaminatæ sunt universæ gentes, quas ego ejiciam ante conspectum vestrum,</verse><verse id="25">et quibus polluta est terra : cujus ego scelera visitabo, ut evomat habitatores suos.</verse><verse id="26">Custodite legitima mea atque judicia, et non faciatis ex omnibus abominationibus istis, tam indigena quam colonus qui peregrinantur apud vos.</verse><verse id="27">Omnes enim execrationes istas fecerunt accolæ terræ qui fuerunt ante vos, et polluerunt eam.</verse><verse id="28">Cavete ergo ne et vos similiter evomat, cum paria feceritis, sicut evomuit gentem, quæ fuit ante vos.</verse><verse id="29">Omnis anima, quæ fecerit de abominationibus his quippiam, peribit de medio populi sui.</verse><verse id="30">Custodite mandata mea. Nolite facere quæ fecerunt hi qui fuerunt ante vos, et ne polluamini in eis. Ego Dominus Deus vester.</verse></chapter><chapter id="19"><verse id="1">Locutus est Dominus ad Moysen, dicens :</verse><verse id="2">Loquere ad omnem cœtum filiorum Israël, et dices ad eos : Sancti estote, quia ego sanctus sum, Dominus Deus vester.</verse><verse id="3">Unusquisque patrem suum, et matrem suam timeat. Sabbata mea custodite. Ego Dominus Deus vester.</verse><verse id="4">Nolite converti ad idola, nec deos conflatiles faciatis vobis. Ego Dominus Deus vester.</verse><verse id="5">Si immolaveritis hostiam pacificorum Domino, ut sit placabilis,</verse><verse id="6">eo die quo fuerit immolata, comedetis eam, et die altero : quidquid autem residuum fuerit in diem tertium, igne comburetis.</verse><verse id="7">Si quis post biduum comederit ex ea, profanus erit, et impietatis reus :</verse><verse id="8">portabitque iniquitatem suam, quia sanctum Domini polluit, et peribit anima illa de populo suo.</verse><verse id="9">Cumque messueris segetes terræ tuæ, non tondebis usque ad solum superficiem terræ, nec remanentes spicas colliges,</verse><verse id="10">neque in vinea tua racemos et grana decidentia congregabis : sed pauperibus et peregrinis carpenda dimittes. Ego Dominus Deus vester.</verse><verse id="11">Non facietis furtum. Non mentiemini, nec decipiet unusquisque proximum suum.</verse><verse id="12">Non perjurabis in nomine meo, nec pollues nomen Dei tui. Ego Dominus.</verse><verse id="13">Non facies calumniam proximo tuo nec vi opprimes eum. Non morabitur opus mercenarii tui apud te usque mane.</verse><verse id="14">Non maledices surdo, nec coram cæco pones offendiculum : sed timebis Dominum Deum tuum, quia ego sum Dominus.</verse><verse id="15">Non facies quod iniquum est, nec injuste judicabis. Non consideres personam pauperis, nec honores vultum potentis. Juste judica proximo tuo.</verse><verse id="16">Non eris criminator, nec susurro in populo. Non stabis contra sanguinem proximi tui. Ego Dominus.</verse><verse id="17">Non oderis fratrem tuum in corde tuo, sed publice argue eum, ne habeas super illo peccatum.</verse><verse id="18">Non quæras ultionem, nec memor eris injuriæ civium tuorum. Diliges amicum tuum sicut teipsum. Ego Dominus.</verse><verse id="19">Leges meas custodite. Jumentum tuum non facies coire cum alterius generis animantibus. Agrum tuum non seres diverso semine. Veste, quæ ex duobus texta est, non indueris.</verse><verse id="20">Homo, si dormierit cum muliere coitu seminis, quæ sit ancilla etiam nubilis, et tamen pretio non redempta, nec libertate donata : vapulabunt ambo, et non morientur, quia non fuit libera.</verse><verse id="21">Pro delicto autem suo offeret Domino ad ostium tabernaculi testimonii arietem :</verse><verse id="22">orabitque pro eo sacerdos, et pro peccato ejus coram Domino, et repropitiabitur ei, dimitteturque peccatum.</verse><verse id="23">Quando ingressi fueritis terram, et plantaveritis in ea ligna pomifera, auferetis præputia eorum : poma, quæ germinant, immunda erunt vobis, nec edetis ex eis.</verse><verse id="24">Quarto autem anno omnis fructus eorum sanctificabitur, laudabilis Domino.</verse><verse id="25">Quinto autem anno comedetis fructus, congregantes poma, quæ proferunt. Ego Dominus Deus vester.</verse><verse id="26">Non comedetis cum sanguine. Non augurabimini, nec observabitis somnia.</verse><verse id="27">Neque in rotundum attondebitis comam, nec radetis barbam.</verse><verse id="28">Et super mortuo non incidetis carnem vestram, neque figuras aliquas aut stigmata facietis vobis. Ego Dominus.</verse><verse id="29">Ne prostituas filiam tuam, ne contaminetur terra et impleatur piaculo.</verse><verse id="30">Sabbata mea custodite, et sanctuarium meum metuite. Ego Dominus.</verse><verse id="31">Non declinetis ad magos, nec ab ariolis aliquid sciscitemini, ut polluamini per eos. Ego Dominus Deus vester.</verse><verse id="32">Coram cano capite consurge, et honora personam senis : et time Dominum Deum tuum. Ego sum Dominus.</verse><verse id="33">Si habitaverit advena in terra vestra, et moratus fuerit inter vos, non exprobretis ei :</verse><verse id="34">sed sit inter vos quasi indigena, et diligetis eum quasi vosmetipsos : fuistis enim et vos advenæ in terra Ægypti. Ego Dominus Deus vester.</verse><verse id="35">Nolite facere iniquum aliquid in judicio, in regula, in pondere, in mensura.</verse><verse id="36">Statera justa, et æqua sint pondera, justus modius, æquusque sextarius. Ego Dominus Deus vester, qui eduxi vos de terra Ægypti.</verse><verse id="37">Custodite omnia præcepta mea, et universa judicia, et facite ea. Ego Dominus.</verse></chapter><chapter id="20"><verse id="1">Locutusque est Dominus ad Moysen, dicens :</verse><verse id="2">Hæc loqueris filiis Israël : Homo de filiis Israël, et de advenis qui habitant in Israël, si quis dederit de semine suo idolo Moloch, morte moriatur : populus terræ lapidabit eum.</verse><verse id="3">Et ego ponam faciem meam contra illum : succidamque eum de medio populi sui, eo quod dederit de semine suo Moloch, et contaminaverit sanctuarium meum, ac polluerit nomen sanctum meum.</verse><verse id="4">Quod si negligens populus terræ, et quasi parvipendens imperium meum, dimiserit hominem qui dedit de semine suo Moloch, nec voluerit eum occidere :</verse><verse id="5">ponam faciem meam super hominem illum, et super cognationem ejus, succidamque et ipsum, et omnes qui consenserunt ei ut fornicarentur cum Moloch, de medio populi sui.</verse><verse id="6">Anima, quæ declinaverit ad magos et ariolos, et fornicata fuerit cum eis, ponam faciem meam contra eam, et interficiam illam de medio populi sui.</verse><verse id="7">Sanctificamini et estote sancti, quia ego sum Dominus Deus vester.</verse><verse id="8">Custodite præcepta mea, et facite ea : ego Dominus qui sanctifico vos.</verse><verse id="9">Qui maledixerit patri suo, aut matri, morte moriatur : patri matrique maledixit : sanguis ejus sit super eum.</verse><verse id="10">Si mœchatus quis fuerit cum uxore alterius, et adulterium perpetraverit cum conjuge proximi sui, morte moriantur et mœchus et adultera.</verse><verse id="11">Qui dormierit cum noverca sua, et revelaverit ignominiam patris sui, morte moriantur ambo : sanguis eorum sit super eos.</verse><verse id="12">Si quis dormierit cum nuru sua, uterque moriatur, quia scelus operati sunt : sanguis eorum sit super eos.</verse><verse id="13">Qui dormierit cum masculo coitu femineo, uterque operatus est nefas : morte moriantur : sit sanguis eorum super eos.</verse><verse id="14">Qui supra uxorem filiam, duxerit matrem ejus, scelus operatus est : vivus ardebit cum eis, nec permanebit tantum nefas in medio vestri.</verse><verse id="15">Qui cum jumento et pecore coierit, morte moriatur : pecus quoque occidite.</verse><verse id="16">Mulier, quæ succubuerit cuilibet jumento, simul interficietur cum eo : sanguis eorum sit super eos.</verse><verse id="17">Qui acceperit sororem suam filiam patris sui, vel filiam matris suæ, et viderit turpitudinem ejus, illaque conspexerit fratris ignominiam, nefariam rem operati sunt : occidentur in conspectu populi sui, eo quod turpitudinem suam mutuo revelaverint, et portabunt iniquitatem suam.</verse><verse id="18">Qui coierit cum muliere in fluxu menstruo, et revelaverit turpitudinem ejus, ipsaque aperuerit fontem sanguinis sui, interficientur ambo de medio populi sui.</verse><verse id="19">Turpitudinem materteræ et amitæ tuæ non discooperies : qui hoc fecerit, ignominiam carnis suæ nudavit ; portabunt ambo iniquitatem suam.</verse><verse id="20">Qui coierit cum uxore patrui vel avunculi sui, et revelaverit ignominiam cognationis suæ, portabunt ambo peccatum suum : absque liberis morientur.</verse><verse id="21">Qui duxerit uxorem fratris sui, rem facit illicitam : turpitudinem fratris sui revelavit : absque liberis erunt.</verse><verse id="22">Custodite leges meas, atque judicia, et facite ea : ne et vos evomat terra quam intraturi estis et habitaturi.</verse><verse id="23">Nolite ambulare in legitimis nationum, quas ego expulsurus sum ante vos. Omnia enim hæc fecerunt, et abominatus sum eas.</verse><verse id="24">Vobis autem loquor. Possidete terram eorum, quam dabo vobis in hæreditatem, terram fluentem lacte et melle. Ego Dominus Deus vester, qui separavi vos a ceteris populis.</verse><verse id="25">Separate ergo et vos jumentum mundum ab immundo, et avem mundam ab immunda : ne polluatis animas vestras in pecore, et avibus, et cunctis quæ moventur in terra, et quæ vobis ostendi esse polluta.</verse><verse id="26">Eritis mihi sancti, quia sanctus sum ego Dominus, et separavi vos a ceteris populis, ut essetis mei.</verse><verse id="27">Vir, sive mulier, in quibus pythonicus, vel divinationis fuerit spiritus, morte moriantur : lapidibus obruent eos : sanguis eorum sit super illos.</verse></chapter><chapter id="21"><verse id="1">Dixit quoque Dominus ad Moysen : Loquere ad sacerdotes filios Aaron, et dices ad eos : Ne contaminetur sacerdos in mortibus civium suorum,</verse><verse id="2">nisi tantum in consanguineis, ac propinquis, id est, super patre et matre, et filio, et filia, fratre quoque,</verse><verse id="3">et sorore virgine quæ non est nupta viro :</verse><verse id="4">sed nec in principe populi sui contaminabitur.</verse><verse id="5">Non radent caput, nec barbam, neque in carnibus suis facient incisuras.</verse><verse id="6">Sancti erunt Deo suo, et non polluent nomen ejus : incensum enim Domini, et panes Dei sui offerunt, et ideo sancti erunt.</verse><verse id="7">Scortum et vile prostibulum non ducent uxorem, nec eam quæ repudiata est a marito : quia consecrati sunt Deo suo,</verse><verse id="8">et panes propositionis offerunt. Sint ergo sancti, quia et ego sanctus sum, Dominus qui sanctifico eos.</verse><verse id="9">Sacerdotis filia si deprehensa fuerit in stupro, et violaverit nomen patris sui, flammis exuretur.</verse><verse id="10">Pontifex, id est, sacerdos maximus inter fratres suos, super cujus caput fusum est unctionis oleum, et cujus manus in sacerdotio consecratæ sunt, vestitusque est sanctis vestibus, caput suum non discooperiet, vestimenta non scindet :</verse><verse id="11">et ad omnem mortuum non ingredietur omnino : super patre quoque suo et matre non contaminabitur.</verse><verse id="12">Nec egredietur de sanctis, ne polluat sanctuarium Domini, quia oleum sanctæ unctionis Dei sui super eum est. Ego Dominus.</verse><verse id="13">Virginem ducet uxorem :</verse><verse id="14">viduam autem et repudiatam, et sordidam, atque meretricem non accipiet, sed puellam de populo suo :</verse><verse id="15">ne commisceat stirpem generis sui vulgo gentis suæ : quia ego Dominus, qui sanctifico eum.</verse><verse id="16">Locutusque est Dominus ad Moysen, dicens :</verse><verse id="17">Loquere ad Aaron : Homo de semine tuo per familias qui habuerit maculam, non offeret panes Deo suo,</verse><verse id="18">nec accedet ad ministerium ejus : si cæcus fuerit, si claudus, si parvo vel grandi, vel torto naso,</verse><verse id="19">si fracto pede, si manu,</verse><verse id="20">si gibbus, si lippus, si albuginem habens in oculo, si jugem scabiem, si impetiginem in corpore, vel herniosus.</verse><verse id="21">Omnis qui habuerit maculam de semine Aaron sacerdotis, non accedet offerre hostias Domino, nec panes Deo suo :</verse><verse id="22">vescetur tamen panibus qui offeruntur in sanctuario,</verse><verse id="23">ita dumtaxat, ut intra velum non ingrediatur, nec accedat ad altare, quia maculam habet, et contaminare non debet sanctuarium meum. Ego Dominus qui sanctifico eos.</verse><verse id="24">Locutus est ergo Moyses ad Aaron, et ad filios ejus, et ad omnem Israël cuncta quæ fuerant sibi imperata.</verse></chapter><chapter id="22"><verse id="1">Locutus quoque est Dominus ad Moysen, dicens :</verse><verse id="2">Loquere ad Aaron et ad filios ejus, ut caveant ab his quæ consecrata sunt filiorum Israël, et non contaminent nomen sanctificatorum mihi, quæ ipsi offerunt. Ego Dominus.</verse><verse id="3">Dic ad eos, et ad posteros eorum : Omnis homo qui accesserit de stirpe vestra ad ea quæ consecrata sunt, et quæ obtulerunt filii Israël Domino, in quo est immunditia, peribit coram Domino. Ego sum Dominus.</verse><verse id="4">Homo de semine Aaron, qui fuerit leprosus, aut patiens fluxum seminis, non vescetur de his quæ sanctificata sunt mihi, donec sanetur. Qui tetigerit immundum super mortuo, et ex quo egreditur semen quasi coitus,</verse><verse id="5">et qui tangit reptile, et quodlibet immundum cujus tactus est sordidus,</verse><verse id="6">immundus erit usque ad vesperum, et non vescetur his quæ sanctificata sunt : sed cum laverit carnem suam aqua,</verse><verse id="7">et occubuerit sol, tunc mundatus vescetur de sanctificatis, quia cibus illius est.</verse><verse id="8">Morticinum et captum a bestia non comedent, nec polluentur in eis. Ego sum Dominus.</verse><verse id="9">Custodiant præcepta mea, ut non subjaceant peccato, et moriantur in sanctuario, cum polluerint illud. Ego Dominus qui sanctifico eos.</verse><verse id="10">Omnis alienigena non comedet de sanctificatis ; inquilinus sacerdotis et mercenarius non vescentur ex eis.</verse><verse id="11">Quem autem sacerdos emerit, et qui vernaculus domus ejus fuerit, his comedent ex eis.</verse><verse id="12">Si filia sacerdotis cuilibet ex populo nupta fuerit, de his quæ sanctificata sunt, et de primitiis non vescetur.</verse><verse id="13">Sin autem vidua, vel repudiata, et absque liberis reversa fuerit ad domum patris sui : sicut puella consueverat, aletur cibis patris sui. Omnis alienigena comedendi ex eis non habet potestatem.</verse><verse id="14">Qui comederit de sanctificatis per ignorantiam, addet quintam partem cum eo quod comedit, et dabit sacerdoti in sanctuarium.</verse><verse id="15">Nec contaminabunt sanctificata filiorum Israël, quæ offerunt Domino :</verse><verse id="16">ne forte sustineant iniquitatem delicti sui, cum sanctificata comederint. Ego Dominus qui sanctifico eos.</verse><verse id="17">Locutusque est Dominus ad Moysen, dicens :</verse><verse id="18">Loquere ad Aaron et filios ejus, et ad omnes filios Israël, dicesque ad eos : Homo de domo Israël, et de advenis qui habitant apud vos, qui obtulerit oblationem suam, vel vota solvens, vel sponte offerens, quidquid illud obtulerit in holocaustum Domini,</verse><verse id="19">ut offeratur per vos, masculus immaculatus erit ex bobus, et ovibus, et ex capris :</verse><verse id="20">si maculam habuerit, non offeretis, neque erit acceptabile.</verse><verse id="21">Homo qui obtulerit victimam pacificorum Domino, vel vota solvens, vel sponte offerens, tam de bobus quam de ovibus, immaculatum offeret ut acceptabile sit : omnis macula non erit in eo.</verse><verse id="22">Si cæcum fuerit, si fractum, si cicatricem habens, si papulas, aut scabiem, aut impetiginem : non offeretis ea Domino, nec adolebitis ex eis super altare Domini.</verse><verse id="23">Bovem et ovem, aure et cauda amputatis, voluntarie offerre potes, votum autem ex eis solvi non potest.</verse><verse id="24">Omne animal, quod vel contritis, vel tusis, vel sectis ablatisque testiculis est, non offeretis Domino, et in terra vestra hoc omnino ne faciatis.</verse><verse id="25">De manu alienigenæ non offeretis panes Deo vestro, et quidquid aliud dare voluerit, quia corrupta, et maculata sunt omnia : non suscipietis ea.</verse><verse id="26">Locutusque est Dominus ad Moysen, dicens :</verse><verse id="27">Bos, ovis et capra, cum genita fuerint, septem diebus erunt sub ubere matris suæ : die autem octavo, et deinceps, offerri poterunt Domino.</verse><verse id="28">Sive illa bos, sive ovis, non immolabuntur una die cum fœtibus suis.</verse><verse id="29">Si immolaveritis hostiam pro gratiarum actione Domino, ut possit esse placabilis,</verse><verse id="30">eodem die comedetis eam : non remanebit quidquam in mane alterius diei. Ego Dominus.</verse><verse id="31">Custodite mandata mea, et facite ea. Ego Dominus.</verse><verse id="32">Ne polluatis nomen meum sanctum, ut sanctificer in medio filiorum Israël. Ego Dominus qui sanctifico vos,</verse><verse id="33">et eduxi de terra Ægypti, ut essem vobis in Deum. Ego Dominus.</verse></chapter><chapter id="23"><verse id="1">Locutusque est Dominus ad Moysen, dicens :</verse><verse id="2">Loquere filiis Israël, et dices ad eos : Hæ sunt feriæ Domini, quas vocabitis sanctas.</verse><verse id="3">Sex diebus facietis opus : dies septimus, quia sabbati requies est, vocabitur sanctus : omne opus non facietis in eo : sabbatum Domini est in cunctis habitationibus vestris.</verse><verse id="4">Hæ sunt ergo feriæ Domini sanctæ, quas celebrare debetis temporibus suis.</verse><verse id="5">Mense primo, quartadecima die mensis ad vesperum, Phase Domini est :</verse><verse id="6">et quintadecima die mensis hujus, solemnitas azymorum Domini est. Septem diebus azyma comedetis.</verse><verse id="7">Dies primus erit vobis celeberrimus, sanctusque : omne opus servile non facietis in eo,</verse><verse id="8">sed offeretis sacrificium in igne Domino septem diebus. Dies autem septimus erit celebrior et sanctior : nullumque servile opus facietis in eo.</verse><verse id="9">Locutusque est Dominus ad Moysen, dicens :</verse><verse id="10">Loquere filiis Israël, et dices ad eos : Cum ingressi fueritis terram, quam ego dabo vobis, et messueritis segetem, feretis manipulos spicarum, primitias messis vestræ, ad sacerdotem :</verse><verse id="11">qui elevabit fasciculum coram Domino, ut acceptabile sit pro vobis, altero die sabbati, et sanctificabit illum.</verse><verse id="12">Atque in eodem die quo manipulus consecratur, cædetur agnus immaculatus anniculus in holocaustum Domini.</verse><verse id="13">Et libamenta offerentur cum eo, duæ decimæ similæ conspersæ oleo in incensum Domini, odoremque suavissimum : liba quoque vini, quarta pars hin.</verse><verse id="14">Panem, et polentam, et pultes non comedetis ex segete, usque ad diem qua offeretis ex ea Deo vestro. Præceptum est sempiternum in generationibus, cunctisque habitaculis vestris.</verse><verse id="15">Numerabitis ergo ab altero die sabbati, in quo obtulistis manipulum primitiarum, septem hebdomadas plenas,</verse><verse id="16">usque ad alteram diem expletionis hebdomadæ septimæ, id est, quinquaginta dies : et sic offeretis sacrificium novum Domino</verse><verse id="17">ex omnibus habitaculis vestris, panes primitiarum duos de duabus decimis similæ fermentatæ, quos coquetis in primitias Domini.</verse><verse id="18">Offeretisque cum panibus septem agnos immaculatos anniculos, et vitulum de armento unum, et arietes duos, et erunt in holocaustum cum libamentis suis, in odorem suavissimum Domini.</verse><verse id="19">Facietis et hircum pro peccato, duosque agnos anniculos hostias pacificorum.</verse><verse id="20">Cumque elevaverit eos sacerdos cum panibus primitiarum coram Domino, cedent in usum ejus.</verse><verse id="21">Et vocabitis hunc diem celeberrimum, atque sanctissimum : omne opus servile non facietis in eo. Legitimum sempiternum erit in cunctis habitaculis, et generationibus vestris.</verse><verse id="22">Postquam autem messueritis segetem terræ vestræ, nec secabitis eam usque ad solum, nec remanentes spicas colligetis : sed pauperibus et peregrinis dimittetis eas. Ego sum Dominus Deus vester.</verse><verse id="23">Locutusque est Dominus ad Moysen, dicens :</verse><verse id="24">Loquere filiis Israël : Mense septimo, prima die mensis, erit vobis sabbatum, memoriale, clangentibus tubis, et vocabitur sanctum :</verse><verse id="25">omne opus servile non facietis in eo, et offeretis holocaustum Domino.</verse><verse id="26">Locutusque est Dominus ad Moysen, dicens :</verse><verse id="27">Decimo die mensis hujus septimi, dies expiationum erit celeberrimus, et vocabitur sanctus : affligetisque animas vestras in eo, et offeretis holocaustum Domino.</verse><verse id="28">Omne opus servile non facietis in tempore diei hujus : quia dies propitiationis est, ut propitietur vobis Dominus Deus vester.</verse><verse id="29">Omnis anima, quæ afflicta non fuerit die hac, peribit de populis suis :</verse><verse id="30">et quæ operis quippiam fecerit, delebo eam de populo suo.</verse><verse id="31">Nihil ergo operis facietis in eo : legitimum sempiternum erit vobis in cunctis generationibus, et habitationibus vestris.</verse><verse id="32">Sabbatum requietionis est, et affligetis animas vestras die nono mensis : a vespera usque ad vesperam celebrabitis sabbata vestra.</verse><verse id="33">Et locutus est Dominus ad Moysen, dicens :</verse><verse id="34">Loquere filiis Israël : A quintodecimo die mensis hujus septimi, erunt feriæ tabernaculorum septem diebus Domino.</verse><verse id="35">Dies primus vocabitur celeberrimus atque sanctissimus : omne opus servile non facietis in eo.</verse><verse id="36">Et septem diebus offeretis holocausta Domino. Dies quoque octavus erit celeberrimus, atque sanctissimus, et offeretis holocaustum Domino : est enim cœtus atque collectæ : omne opus servile non facietis in eo.</verse><verse id="37">Hæ sunt feriæ Domini, quas vocabitis celeberrimas atque sanctissimas, offeretisque in eis oblationes Domino, holocausta et libamenta juxta ritum uniuscujusque diei :</verse><verse id="38">exceptis sabbatis Domini, donisque vestris, et quæ offeretis ex voto, vel quæ sponte tribuetis Domino.</verse><verse id="39">A quintodecimo ergo die mensis septimi, quando congregaveritis omnes fructus terræ vestræ, celebrabitis ferias Domini septem diebus : die primo et die octavo erit sabbatum, id est, requies.</verse><verse id="40">Sumetisque vobis die primo fructus arboris pulcherrimæ, spatulasque palmarum, et ramos ligni densarum frondium, et salices de torrente, et lætabimini coram Domino Deo vestro.</verse><verse id="41">Celebrabitisque solemnitatem ejus septem diebus per annum : legitimum sempiternum erit in generationibus vestris. Mense septimo festa celebrabitis,</verse><verse id="42">et habitabitis in umbraculis septem diebus : omnis, qui de genere est Israël, manebit in tabernaculis,</verse><verse id="43">ut discant posteri vestri quod in tabernaculis habitare fecerim filios Israël, cum educerem eos de terra Ægypti. Ego Dominus Deus vester.</verse><verse id="44">Locutusque est Moyses super solemnitatibus Domini ad filios Israël.</verse></chapter><chapter id="24"><verse id="1">Et locutus est Dominus ad Moysen, dicens :</verse><verse id="2">Præcipe filiis Israël, ut afferant tibi oleum de olivis purissimum, ac lucidum, ad concinnandas lucernas jugiter,</verse><verse id="3">extra velum testimonii in tabernaculo fœderis. Ponetque eas Aaron a vespere usque ad mane coram Domino, cultu rituque perpetuo in generationibus vestris.</verse><verse id="4">Super candelabrum mundissimum ponentur semper in conspectu Domini.</verse><verse id="5">Accipies quoque similam, et coques ex ea duodecim panes, qui singuli habebunt duas decimas :</verse><verse id="6">quorum senos altrinsecus super mensam purissimam coram Domino statues :</verse><verse id="7">et pones super eos thus lucidissimum, ut sit panis in monimentum oblationis Domini.</verse><verse id="8">Per singula sabbata mutabuntur coram Domino suscepti a filiis Israël fœdere sempiterno :</verse><verse id="9">eruntque Aaron et filiorum ejus, ut comedant eos in loco sancto : quia Sanctum sanctorum est de sacrificiis Domini jure perpetuo.</verse><verse id="10">Ecce autem egressus filius mulieris Israëlitidis, quem pepererat de viro ægyptio inter filios Israël, jurgatus est in castris cum viro Israëlita.</verse><verse id="11">Cumque blasphemasset nomen, et maledixisset ei, adductus est ad Moysen. (Vocabatur autem mater ejus Salumith, filia Dabri de tribu Dan.)</verse><verse id="12">Miseruntque eum in carcerem, donec nossent quid juberet Dominus.</verse><verse id="13">Qui locutus est ad Moysen,</verse><verse id="14">dicens : Educ blasphemum extra castra, et ponant omnes qui audierunt, manus suas super caput ejus, et lapidet eum populus universus.</verse><verse id="15">Et ad filios Israël loqueris : Homo, qui maledixerit Deo suo, portabit peccatum suum ;</verse><verse id="16">et qui blasphemaverit nomen Domini, morte moriatur : lapidibus opprimet eum omnis multitudo, sive ille civis, sive peregrinus fuerit. Qui blasphemaverit nomen Domini, morte moriatur.</verse><verse id="17">Qui percusserit, et occiderit hominem, morte moriatur.</verse><verse id="18">Qui percusserit animal, reddet vicarium, id est, animam pro anima.</verse><verse id="19">Qui irrogaverit maculam cuilibet civium suorum, sicut fecit, sic fiet ei :</verse><verse id="20">fracturam pro fractura, oculum pro oculo, dentem pro dente restituet : qualem inflixerit maculam, talem sustinere cogetur.</verse><verse id="21">Qui percusserit jumentum, reddet aliud. Qui percusserit hominem, punietur.</verse><verse id="22">Æquum judicium sit inter vos, sive peregrinus, sive civis peccaverit : quia ego sum Dominus Deus vester.</verse><verse id="23">Locutusque est Moyses ad filios Israël : et eduxerunt eum, qui blasphemaverat, extra castra, ac lapidibus oppresserunt. Feceruntque filii Israël sicut præceperat Dominus Moysi.</verse></chapter><chapter id="25"><verse id="1">Locutusque est Dominus ad Moysen in monte Sinai, dicens :</verse><verse id="2">Loquere filiis Israël, et dices ad eos : Quando ingressi fueritis terram quam ego dabo vobis, sabbatizes sabbatum Domino.</verse><verse id="3">Sex annis seres agrum tuum, et sex annis putabis vineam tuam, colligesque fructus ejus :</verse><verse id="4">septimo autem anno sabbatum erit terræ, requietionis Domini : agrum non seres, et vineam non putabis.</verse><verse id="5">Quæ sponte gignet humus, non metes : et uvas primitiarum tuarum non colliges quasi vindemiam : annus enim requietionis terræ est :</verse><verse id="6">sed erunt vobis in cibum, tibi et servo tuo, ancillæ et mercenario tuo, et advenæ qui peregrinantur apud te :</verse><verse id="7">jumentis tuis et pecoribus, omnia quæ nascuntur præbebunt cibum.</verse><verse id="8">Numerabis quoque tibi septem hebdomadas annorum, id est, septies septem, quæ simul faciunt annos quadraginta novem :</verse><verse id="9">et clanges buccina mense septimo, decima die mensis, propitiationis tempore, in universa terra vestra.</verse><verse id="10">Sanctificabisque annum quinquagesimum, et vocabis remissionem cunctis habitatoribus terræ tuæ : ipse est enim jubilæus. Revertetur homo ad possessionem suam, et unusquisque rediet ad familiam pristinam :</verse><verse id="11">quia jubilæus est, et quinquagesimus annus. Non seretis neque metetis sponte in agro nascentia, et primitias vindemiæ non colligetis,</verse><verse id="12">ob sanctificationem jubilæi : sed statim oblata comedetis.</verse><verse id="13">Anno jubilæi, redient omnes ad possessiones suas.</verse><verse id="14">Quando vendes quippiam civi tuo, vel emes ab eo, ne contristes fratrem tuum, sed juxta numerum annorum jubilæi emes ab eo,</verse><verse id="15">et juxta supputationem frugum vendet tibi.</verse><verse id="16">Quanto plures anni remanserint post jubilæum, tanto crescet et pretium : et quanto minus temporis numeraveris, tanto minoris et emptio constabit : tempus enim frugum vendet tibi.</verse><verse id="17">Nolite affligere contribules vestros, sed timeat unusquisque Deum suum, quia ego Dominus Deus vester.</verse><verse id="18">Facite præcepta mea, et judicia custodite, et implete ea : ut habitare possitis in terra absque ullo pavore,</verse><verse id="19">et gignat vobis humus fructus suos, quibus vescamini usque ad saturitatem, nullius impetum formidantes.</verse><verse id="20">Quod si dixeritis : Quid comedemus anno septimo, si non severimus, neque collegerimus fruges nostras ?</verse><verse id="21">dabo benedictionem meam vobis anno sexto, et faciet fructus trium annorum :</verse><verse id="22">seretisque anno octavo, et comedetis veteres fruges usque ad nonum annum : donec nova nascantur, edetis vetera.</verse><verse id="23">Terra quoque non vendetur in perpetuum, quia mea est, et vos advenæ et coloni mei estis :</verse><verse id="24">unde cuncta regio possessionis vestræ sub redemptionis conditione vendetur.</verse><verse id="25">Si attenuatus frater tuus vendiderit possessiunculam suam, et voluerit propinquus ejus, potest redimere quod ille vendiderat.</verse><verse id="26">Sin autem non habuerit proximum, et ipse pretium ad redimendum potuerit invenire,</verse><verse id="27">computabuntur fructus ex eo tempore quo vendidit : et quod reliquum est, reddet emptori, sicque recipiet possessionem suam.</verse><verse id="28">Quod si non invenerit manus ejus ut reddat pretium, habebit emptor quod emerat, usque ad annum jubilæum. In ipso enim omnis venditio redibit ad dominum et ad possessorem pristinum.</verse><verse id="29">Qui vendiderit domum intra urbis muros, habebit licentiam redimendi, donec unus impleatur annus.</verse><verse id="30">Si non redemerit, et anni circulus fuerit evolutus, emptor possidebit eam, et posteri ejus in perpetuum, et redimi non poterit, etiam in jubilæo.</verse><verse id="31">Sin autem in villa domus, quæ muros non habet, agrorum jure vendetur : si ante redempta non fuerit, in jubilæo revertetur ad dominum.</verse><verse id="32">Ædes Levitarum quæ in urbibus sunt, semper possunt redimi :</verse><verse id="33">si redemptæ non fuerint, in jubilæo revertentur ad dominos, quia domus urbium Levitarum pro possessionibus sunt inter filios Israël.</verse><verse id="34">Suburbana autem eorum non veneant, quia possessio sempiterna est.</verse><verse id="35">Si attenuatus fuerit frater tuus, et infirmus manu, et susceperis eum quasi advenam et peregrinum, et vixerit tecum,</verse><verse id="36">ne accipias usuras ab eo, nec amplius quam dedisti : time Deum tuum, ut vivere possit frater tuus apud te.</verse><verse id="37">Pecuniam tuam non dabis ei ad usuram, et frugum superabundantiam non exiges.</verse><verse id="38">Ego Dominus Deus vester, qui eduxi vos de terra Ægypti, ut darem vobis terram Chanaan, et essem vester Deus.</verse><verse id="39">Si paupertate compulsus vendiderit se tibi frater tuus, non eum opprimes servitute famulorum,</verse><verse id="40">sed quasi mercenarius et colonus erit : usque ad annum jubilæum operabitur apud te,</verse><verse id="41">et postea egredietur cum liberis suis, et revertetur ad cognationem, ad possessionem patrum suorum.</verse><verse id="42">Mei enim servi sunt, et ego eduxi eos de terra Ægypti : non veneant conditione servorum :</verse><verse id="43">ne affligas eum per potentiam, sed metuito Deum tuum.</verse><verse id="44">Servus et ancilla sint vobis de nationibus quæ in circuitu vestro sunt :</verse><verse id="45">et de advenis qui peregrinantur apud vos, vel qui ex his nati fuerint in terra vestra, hos habebitis famulos :</verse><verse id="46">et hæreditario jure transmittetis ad posteros, ac possidebitis in æternum : fratres autem vestros filios Israël ne opprimatis per potentiam.</verse><verse id="47">Si invaluerit apud vos manus advenæ atque peregrini, et attenuatus frater tuus vendiderit se ei, aut cuiquam de stirpe ejus :</verse><verse id="48">post venditionem potest redimi. Qui voluerit ex fratribus suis, redimet eum,</verse><verse id="49">et patruus, et patruelis, et consanguineus, et affinis. Sin autem et ipse potuerit, redimet se,</verse><verse id="50">supputatis dumtaxat annis a tempore venditionis suæ usque ad annum jubilæum : et pecunia, qua venditus fuerat, juxta annorum numerum, et rationem mercenarii supputata.</verse><verse id="51">Si plures fuerint anni qui remanent usque ad jubilæum, secundum hos reddet et pretium :</verse><verse id="52">si pauci, ponet rationem cum eo juxta annorum numerum, et reddet emptori quod reliquum est annorum,</verse><verse id="53">quibus ante servivit mercedibus imputatis : non affliget eum violenter in conspectu tuo.</verse><verse id="54">Quod si per hæc redimi non potuerit, anno jubilæo egredietur cum liberis suis.</verse><verse id="55">Mei enim sunt servi filii Israël, quos eduxi de terra Ægypti.</verse></chapter><chapter id="26"><verse id="1">Ego Dominus Deus vester : non facietis vobis idolum, et sculptile, nec titulos erigetis, nec insignem lapidem ponetis in terra vestra, ut adoretis eum. Ego enim sum Dominus Deus vester.</verse><verse id="2">Custodite sabbata mea, et pavete ad sanctuarium meum. Ego Dominus.</verse><verse id="3">Si in præceptis meis ambulaveritis, et mandata mea custodieritis, et feceritis ea, dabo vobis pluvias temporibus suis,</verse><verse id="4">et terra gignet germen suum, et pomis arbores replebuntur.</verse><verse id="5">Apprehendet messium tritura vindemiam, et vindemia occupabit sementem : et comedetis panem vestrum in saturitate, et absque pavore habitabitis in terra vestra.</verse><verse id="6">Dabo pacem in finibus vestris : dormietis, et non erit qui exterreat. Auferam malas bestias, et gladius non transibit terminos vestros.</verse><verse id="7">Persequemini inimicos vestros, et corruent coram vobis.</verse><verse id="8">Persequentur quinque de vestris centum alienos, et centum de vobis decem millia : cadent inimici vestri gladio in conspectu vestro.</verse><verse id="9">Respiciam vos, et crescere faciam : multiplicabimini, et firmabo pactum meum vobiscum.</verse><verse id="10">Comedetis vetustissima veterum, et vetera novis supervenientibus projicietis.</verse><verse id="11">Ponam tabernaculum meum in medio vestri, et non abjiciet vos anima mea.</verse><verse id="12">Ambulabo inter vos, et ero Deus vester, vosque eritis populus meus.</verse><verse id="13">Ego Dominus Deus vester, qui eduxi vos de terra Ægyptiorum, ne serviretis eis : et qui confregi catenas cervicum vestrarum, ut incederetis erecti.</verse><verse id="14">Quod si non audieritis me, nec feceritis omnia mandata mea,</verse><verse id="15">si spreveritis leges meas, et judicia mea contempseritis, ut non faciatis ea quæ a me constituta sunt, et ad irritum perducatis pactum meum :</verse><verse id="16">ego quoque hæc faciam vobis : visitabo vos velociter in egestate, et ardore, qui conficiat oculos vestros, et consumat animas vestras. Frustra seretis sementem, quæ ab hostibus devorabitur.</verse><verse id="17">Ponam faciem meam contra vos, et corruetis coram hostibus vestris, et subjiciemini his qui oderunt vos : fugietis, nemine persequente.</verse><verse id="18">Sin autem nec sic obedieritis mihi, addam correptiones vestras septuplum propter peccata vestra,</verse><verse id="19">et conteram superbiam duritiæ vestræ. Daboque vobis cælum desuper sicut ferrum, et terram æneam.</verse><verse id="20">Consumetur incassum labor vester, non proferet terra germen, nec arbores poma præbebunt.</verse><verse id="21">Si ambulaveritis ex adverso mihi, nec volueritis audire me, addam plagas vestras in septuplum propter peccata vestra :</verse><verse id="22">immittamque in vos bestias agri, quæ consumant vos, et pecora vestra, et ad paucitatem cuncta redigant, desertæque fiant viæ vestræ.</verse><verse id="23">Quod si nec sic volueritis recipere disciplinam, sed ambulaveritis ex adverso mihi :</verse><verse id="24">ego quoque contra vos adversus incedam, et percutiam vos septies propter peccata vestra,</verse><verse id="25">inducamque super vos gladium ultorem fœderis mei. Cumque confugeritis in urbes, mittam pestilentiam in medio vestri, et trademini in manibus hostium,</verse><verse id="26">postquam confregero baculum panis vestri : ita ut decem mulieres in uno clibano coquant panes, et reddant eos ad pondus : et comedetis, et non saturabimini.</verse><verse id="27">Sin autem nec per hæc audieritis me, sed ambulaveritis contra me :</verse><verse id="28">et ego incedam adversus vos in furore contrario, et corripiam vos septem plagis propter peccata vestra :</verse><verse id="29">ita ut comedatis carnes filiorum vestrorum et filiarum vestrarum.</verse><verse id="30">Destruam excelsa vestra, et simulacra confringam. Cadetis inter ruinas idolorum vestrorum, et abominabitur vos anima mea,</verse><verse id="31">in tantum ut urbes vestras redigam in solitudinem, et deserta faciam sanctuaria vestra, nec recipiam ultra odorem suavissimum.</verse><verse id="32">Disperdamque terram vestram, et stupebunt super ea inimici vestri, cum habitatores illius fuerint.</verse><verse id="33">Vos autem dispergam in gentes, et evaginabo post vos gladium, eritque terra vestra deserta, et civitates vestræ dirutæ.</verse><verse id="34">Tunc placebunt terræ sabbata sua cunctis diebus solitudinis suæ : quando fueritis</verse><verse id="35">in terra hostili, sabbatizabit, et requiescet in sabbatis solitudinis suæ, eo quod non requieverit in sabbatis vestris quando habitabatis in ea.</verse><verse id="36">Et qui de vobis remanserint, dabo pavorem in cordibus eorum in regionibus hostium, terrebit eos sonitus folii volantis, et ita fugient quasi gladium : cadent, nullo persequente,</verse><verse id="37">et corruent singuli super fratres suos, quasi bella fugientes, nemo vestrum inimicis audebit resistere.</verse><verse id="38">Peribitis inter gentes, et hostilis vos terra consumet.</verse><verse id="39">Quod si et de iis aliqui remanserint, tabescent in iniquitatibus suis, in terra inimicorum suorum, et propter peccata patrum suorum et sua affligentur :</verse><verse id="40">donec confiteantur iniquitates suas, et majorum suorum, quibus prævaricati sunt in me, et ambulaverunt ex adverso mihi.</verse><verse id="41">Ambulabo igitur et ego contra eos, et inducam illos in terram hostilem, donec erubescat incircumcisa mens eorum : tunc orabunt pro impietatibus suis.</verse><verse id="42">Et recordabor fœderis mei, quod pepigi cum Jacob, et Isaac, et Abraham. Terræ quoque memor ero :</verse><verse id="43">quæ cum relicta fuerit ab eis, complacebit sibi in sabbatis suis, patiens solitudinem propter illos. Ipsi vero rogabunt pro peccatis suis, eo quod abjecerint judicia mea, et leges meas despexerint.</verse><verse id="44">Et tamen etiam cum essent in terra hostili, non penitus abjeci eos, neque sic despexi ut consumerentur, et irritum facerent pactum meum cum eis. Ego enim sum Dominus Deus eorum,</verse><verse id="45">et recordabor fœderis mei pristini, quando eduxi eos de terra Ægypti in conspectu gentium, ut essem Deus eorum. Ego Dominus.
Hæc sunt judicia atque præcepta et leges quas dedit Dominus inter se et filios Israël in monte Sinai per manum Moysi.</verse></chapter><chapter id="27"><verse id="1">Locutusque est Dominus ad Moysen, dicens :</verse><verse id="2">Loquere filiis Israël, et dices ad eos : Homo qui votum fecerit, et spoponderit Deo animam suam, sub æstimatione dabit pretium.</verse><verse id="3">Si fuerit masculus a vigesimo anno usque ad sexagesimum annum, dabit quinquaginta siclos argenti ad mensuram sanctuarii :</verse><verse id="4">si mulier, triginta.</verse><verse id="5">A quinto autem anno usque ad vigesimum, masculus dabit viginti siclos : femina, decem.</verse><verse id="6">Ab uno mense usque ad annum quintum, pro masculo dabuntur quinque sicli : pro femina, tres.</verse><verse id="7">Sexagenarius et ultra masculus dabit quindecim siclos : femina, decem.</verse><verse id="8">Si pauper fuerit, et æstimationem reddere non valebit, stabit coram sacerdote : et quantum ille æstimaverit, et viderit eum posse reddere, tantum dabit.</verse><verse id="9">Animal autem, quod immolari potest Domino, si quis voverit, sanctum erit,</verse><verse id="10">et mutari non poterit, id est, nec melius malo, nec pejus bono : quod si mutaverit, et ipsum quod mutatum est, et illud pro quo mutatum est, consecratum erit Domino.</verse><verse id="11">Animal immundum, quod immolari Domino non potest, si quis voverit, adducetur ante sacerdotem :</verse><verse id="12">qui judicans utrum bonum an malum sit, statuet pretium.</verse><verse id="13">Quod si dare voluerit is qui offert, addet supra æstimationem quintam partem.</verse><verse id="14">Homo si voverit domum suam, et sanctificaverit Domino, considerabit eam sacerdos utrum bona an mala sit, et juxta pretium, quod ab eo fuerit constitutum, venundabitur :</verse><verse id="15">sin autem ille qui voverat, voluerit redimere eam, dabit quintam partem æstimationis supra, et habebit domum.</verse><verse id="16">Quod si agrum possessionis suæ voverit, et consecraverit Domino, juxta mensuram sementis æstimabitur pretium : si triginta modiis hordei seritur terra, quinquaginta siclis venundetur argenti.</verse><verse id="17">Si statim ab anno incipientis jubilæi voverit agrum, quanto valere potest, tanto æstimabitur.</verse><verse id="18">Sin autem post aliquantum temporis, supputabit sacerdos pecuniam juxta annorum, qui reliqui sunt, numerum usque ad jubilæum, et detrahetur ex pretio.</verse><verse id="19">Quod si voluerit redimere agrum ille qui voverat, addet quintam partem æstimatæ pecuniæ, et possidebit eum.</verse><verse id="20">Sin autem noluerit redimere, sed alteri cuilibet fuerit venundatus, ultra eum qui voverat redimere non poterit.</verse><verse id="21">Quia cum jubilæi venerit dies, sanctificatus erit Domino, et possessio consecrata ad jus pertinet sacerdotum.</verse><verse id="22">Si ager emptus est, et non de possessione majorum sanctificatus fuerit Domino,</verse><verse id="23">supputabit sacerdos juxta annorum numerum usque ad jubilæum, pretium : et dabit ille qui voverat eum, Domino.</verse><verse id="24">In jubilæo autem revertetur ad priorem dominum, qui vendiderat eum, et habuerat in sorte possessionis suæ.</verse><verse id="25">Omnis æstimatio siclo sanctuarii ponderabitur. Siclus viginti obolos habet.</verse><verse id="26">Primogenita, quæ ad Dominum pertinent, nemo sanctificare poterit et vovere : sive bos, sive ovis fuerit, Domini sunt.</verse><verse id="27">Quod si immundum est animal, redimet qui obtulit, juxta æstimationem tuam, et addet quintam partem pretii : si redimere noluerit, vendetur alteri quantocumque a te fuerit æstimatum.</verse><verse id="28">Omne quod Domino consecratur, sive homo fuerit, sive animal, sive ager, non vendetur, nec redimi poterit. Quidquid semel fuerit consecratum, Sanctum sanctorum erit Domino :</verse><verse id="29">et omnis consecratio, quæ offertur ab homine, non redimetur, sed morte morietur.</verse><verse id="30">Omnes decimæ terræ, sive de frugibus, sive de pomis arborum, Domini sunt, et illi sanctificantur.</verse><verse id="31">Si quis autem voluerit redimere decimas suas, addet quintam partem earum.</verse><verse id="32">Omnium decimarum bovis et ovis et capræ, quæ sub pastoris virga transeunt, quidquid decimum venerit, sanctificabitur Domino.</verse><verse id="33">Non eligetur nec bonum nec malum, nec altero commutabitur, si quis mutaverit : et quod mutatum est, et pro quo mutatum est, sanctificabitur Domino, et non redimetur.</verse><verse id="34">Hæc sunt præcepta, quæ mandavit Dominus Moysi ad filios Israël in monte Sinai.</verse></chapter></book><book id="4" name="Numeri" shortname="num"><chapter id="1"><verse id="1">Locutusque est Dominus ad Moysen in deserto Sinai in tabernaculo fœderis, prima die mensis secundi, anno altero egressionis eorum ex Ægypto, dicens :</verse><verse id="2">Tollite summam universæ congregationis filiorum Israël per cognationes et domos suas, et nomina singulorum, quidquid sexus est masculini</verse><verse id="3">a vigesimo anno et supra, omnium virorum fortium ex Israël, et numerabitis eos per turmas suas, tu et Aaron.</verse><verse id="4">Eruntque vobiscum principes tribuum ac domorum in cognationibus suis,</verse><verse id="5">quorum ista sunt nomina : de Ruben, Elisur, filius Sedeur ;</verse><verse id="6">de Simeon, Salamiel filius Surisaddai ;</verse><verse id="7">de Juda, Nahasson filius Aminadab ;</verse><verse id="8">de Issachar, Nathanaël filius Suar ;</verse><verse id="9">de Zabulon, Eliab filius Helon ;</verse><verse id="10">filiorum autem Joseph, de Ephraim, Elisama filius Ammiud ; de Manasse, Gamaliel filius Phadassur ;</verse><verse id="11">de Benjamin, Abidan filius Gedeonis ;</verse><verse id="12">de Dan, Ahiezer filius Ammisaddai ;</verse><verse id="13">de Aser, Phegiel filius Ochran ;</verse><verse id="14">de Gad, Eliasaph filius Duel ;</verse><verse id="15">de Nephthali, Ahira filius Enan.</verse><verse id="16">Hi nobilissimi principes multitudinis per tribus et cognationes suas, et capita exercitus Israël,</verse><verse id="17">quos tulerunt Moyses et Aaron cum omni vulgi multitudine :</verse><verse id="18">et congregaverunt primo die mensis secundi, recensentes eos per cognationes, et domos, ac familias, et capita, et nomina singulorum a vigesimo anno et supra,</verse><verse id="19">sicut præceperat Dominus Moysi. Numeratique sunt in deserto Sinai.</verse><verse id="20">De Ruben primogenito Israëlis per generationes et familias ac domos suas, et nomina capitum singulorum, omne quod sexus est masculini a vigesimo anno et supra, procedentium ad bellum,</verse><verse id="21">quadraginta sex millia quingenti.</verse><verse id="22">De filiis Simeon per generationes et familias ac domos cognationum suarum recensiti sunt per nomina et capita singulorum, omne quod sexus est masculini a vigesimo anno et supra, procedentium ad bellum,</verse><verse id="23">quinquaginta novem millia trecenti.</verse><verse id="24">De filiis Gad per generationes et familias ac domos cognationum suarum recensiti sunt per nomina singulorum a viginti annis et supra, omnes qui ad bella procederent,</verse><verse id="25">quadraginta quinque millia sexcenti quinquaginta.</verse><verse id="26">De filiis Juda per generationes et familias ac domos cognationum suarum, per nomina singulorum a vigesimo anno et supra, omnes qui poterant ad bella procedere,</verse><verse id="27">recensiti sunt septuaginta quatuor millia sexcenti.</verse><verse id="28">De filiis Issachar, per generationes et familias ac domos cognationum suarum, per nomina singulorum a vigesimo anno et supra, omnes qui ad bella procederent,</verse><verse id="29">recensiti sunt quinquaginta quatuor millia quadringenti.</verse><verse id="30">De filiis Zabulon per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,</verse><verse id="31">quinquaginta septem millia quadringenti.</verse><verse id="32">De filiis Joseph, filiorum Ephraim per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,</verse><verse id="33">quadraginta millia quingenti.</verse><verse id="34">Porro filiorum Manasse per generationes et familias ac domos cognationum suarum recensiti sunt per nomina singulorum a viginti annis et supra, omnes qui poterant ad bella procedere,</verse><verse id="35">triginta duo millia ducenti.</verse><verse id="36">De filiis Benjamin per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,</verse><verse id="37">triginta quinque millia quadringenti.</verse><verse id="38">De filiis Dan per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,</verse><verse id="39">sexaginta duo millia septingenti.</verse><verse id="40">De filiis Aser per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,</verse><verse id="41">quadraginta millia et mille quingenti.</verse><verse id="42">De filiis Nephthali per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,</verse><verse id="43">quinquaginta tria millia quadringenti.</verse><verse id="44">Hi sunt, quos numeraverunt Moyses et Aaron, et duodecim principes Israël, singulos per domos cognationum suarum.</verse><verse id="45">Fueruntque omnis numerus filiorum Israël per domos et familias suas a vigesimo anno et supra, qui poterant ad bella procedere,</verse><verse id="46">sexcenta tria millia virorum quingenti quinquaginta.</verse><verse id="47">Levitæ autem in tribu familiarum suarum non sunt numerati cum eis.</verse><verse id="48">Locutusque est Dominus ad Moysen, dicens :</verse><verse id="49">Tribum Levi noli numerare, neque pones summam eorum cum filiis Israël :</verse><verse id="50">sed constitue eos super tabernaculum testimonii et cuncta vasa ejus, et quidquid ad cæremonias pertinet. Ipsi portabunt tabernaculum et omnia utensilia ejus : et erunt in ministerio, ac per gyrum tabernaculi metabuntur.</verse><verse id="51">Cum proficiscendum fuerit, deponent Levitæ tabernaculum ; cum castrametandum, erigent. Quisquis externorum accesserit, occidetur.</verse><verse id="52">Metabuntur autem castra filii Israël unusquisque per turmas et cuneos atque exercitum suum.</verse><verse id="53">Porro Levitæ per gyrum tabernaculi figent tentoria, ne fiat indignatio super multitudinem filiorum Israël, et excubabunt in custodiis tabernaculi testimonii.</verse><verse id="54">Fecerunt ergo filii Israël juxta omnia quæ præceperat Dominus Moysi.</verse></chapter><chapter id="2"><verse id="1">Locutusque est Dominus ad Moysen et Aaron, dicens :</verse><verse id="2">Singuli per turmas, signa, atque vexilla, et domos cognationum suarum, castrametabuntur filii Israël, per gyrum tabernaculi fœderis.</verse><verse id="3">Ad orientem Judas figet tentoria per turmas exercitus sui : eritque princeps filiorum ejus Nahasson filius Aminadab.</verse><verse id="4">Et omnis de stirpe ejus summa pugnantium, septuaginta quatuor millia sexcenti.</verse><verse id="5">Juxta eum castrametati sunt de tribu Issachar, quorum princeps fuit Nathanaël filius Suar.</verse><verse id="6">Et omnis numerus pugnatorum ejus quinquaginta quatuor millia quadringenti.</verse><verse id="7">In tribu Zabulon princeps fuit Eliab filius Helon.</verse><verse id="8">Omnis de stirpe ejus exercitus pugnatorum, quinquaginta septem millia quadringenti.</verse><verse id="9">Universi qui in castris Judæ enumerati sunt, fuerunt centum octoginta sex millia quadringenti : et per turmas suas primi egredientur.</verse><verse id="10">In castris filiorum Ruben ad meridianam plagam erit princeps Elisur filius Sedeur.</verse><verse id="11">Et cunctus exercitus pugnatorum ejus qui numerati sunt, quadraginta sex millia quingenti.</verse><verse id="12">Juxta eum castrametati sunt de tribu Simeon : quorum princeps fuit Salamiel filius Surisaddai.</verse><verse id="13">Et cunctus exercitus pugnatorum ejus qui numerati sunt, quinquaginta novem millia trecenti.</verse><verse id="14">In tribu Gad princeps fuit Eliasaph filius Duel.</verse><verse id="15">Et cunctus exercitus pugnatorum ejus, qui numerati sunt, quadraginta quinque millia sexcenti quinquaginta.</verse><verse id="16">Omnes qui recensiti sunt in castris Ruben, centum quinquaginta millia et mille quadringenti quinquaginta per turmas suas : in secundo loco proficiscentur.</verse><verse id="17">Levabitur autem tabernaculum testimonii per officia Levitarum, et turmas eorum : quomodo erigetur, ita et deponetur. Singuli per loca et ordines suos proficiscentur.</verse><verse id="18">Ad occidentalem plagam erunt castra filiorum Ephraim, quorum princeps fuit Elisama filius Ammiud.</verse><verse id="19">Cunctus exercitus pugnatorum ejus, qui numerati sunt, quadraginta millia quingenti.</verse><verse id="20">Et cum eis tribus filiorum Manasse, quorum princeps fuit Gamaliel filius Phadassur.</verse><verse id="21">Cunctusque exercitus pugnatorum ejus, qui numerati sunt, triginta duo millia ducenti.</verse><verse id="22">In tribu filiorum Benjamin princeps fuit Abidan filius Gedeonis.</verse><verse id="23">Et cunctus exercitus pugnatorum ejus, qui recensiti sunt, triginta quinque millia quadringenti.</verse><verse id="24">Omnes qui numerati sunt in castris Ephraim, centum octo millia centum per turmas suas : tertii proficiscentur.</verse><verse id="25">Ad aquilonis partem castrametati sunt filii Dan : quorum princeps fuit Ahiezer filius Ammisaddai.</verse><verse id="26">Cunctus exercitus pugnatorum ejus, qui numerati sunt, sexaginta duo millia septingenti.</verse><verse id="27">Juxta eum fixere tentoria de tribu Aser : quorum princeps fuit Phegiel filius Ochran.</verse><verse id="28">Cunctus exercitus pugnatorum ejus, qui numerati sunt, quadraginta millia et mille quingenti.</verse><verse id="29">De tribu filiorum Nephthali princeps fuit Ahira filius Enan.</verse><verse id="30">Cunctus exercitus pugnatorum ejus, quinquaginta tria millia quadringenti.</verse><verse id="31">Omnes qui numerati sunt in castris Dan, fuerunt centum quinquaginta septem millia sexcenti : et novissimi proficiscentur.</verse><verse id="32">Hic numerus filiorum Israël, per domos cognationum suarum et turmas divisi exercitus, sexcenta tria millia quingenti quinquaginta.</verse><verse id="33">Levitæ autem non sunt numerati inter filios Israël : sic enim præceperat Dominus Moysi.</verse><verse id="34">Feceruntque filii Israël juxta omnia quæ mandaverat Dominus. Castrametati sunt per turmas suas, et profecti per familias ac domos patrum suorum.</verse></chapter><chapter id="3"><verse id="1">Hæ sunt generationes Aaron et Moysi in die qua locutus est Dominus ad Moysen in monte Sinai.</verse><verse id="2">Et hæc nomina filiorum Aaron : primogenitus ejus Nadab, deinde Abiu, et Eleazar, et Ithamar.</verse><verse id="3">Hæc nomina filiorum Aaron sacerdotum qui uncti sunt, et quorum repletæ et consecratæ manus ut sacerdotio fungerentur.</verse><verse id="4">Mortui sunt enim Nadab et Abiu cum offerrent ignem alienum in conspectu Domini in deserto Sinai, absque liberis : functique sunt sacerdotio Eleazar et Ithamar coram Aaron patre suo.</verse><verse id="5">Locutusque est Dominus ad Moysen, dicens :</verse><verse id="6">Applica tribum Levi, et fac stare in conspectu Aaron sacerdotis ut ministrent ei, et excubent,</verse><verse id="7">et observent quidquid ad cultum pertinet multitudinis coram tabernaculo testimonii,</verse><verse id="8">et custodiant vasa tabernaculi, servientes in ministerio ejus.</verse><verse id="9">Dabisque dono Levitas</verse><verse id="10">Aaron et filiis ejus, quibus traditi sunt a filiis Israël. Aaron autem et filios ejus constitues super cultum sacerdotii. Externus, qui ad ministrandum accesserit, morietur.</verse><verse id="11">Locutusque est Dominus ad Moysen, dicens :</verse><verse id="12">Ego tuli Levitas a filiis Israël pro omni primogenito, qui aperit vulvam in filiis Israël, eruntque Levitæ mei.</verse><verse id="13">Meum est enim omne primogenitum : ex quo percussi primogenitos in terra Ægypti, sanctificavi mihi quidquid primum nascitur in Israël : ab homine usque ad pecus, mei sunt. Ego Dominus.</verse><verse id="14">Locutusque est Dominus ad Moysen in deserto Sinai, dicens :</verse><verse id="15">Numera filios Levi per domos patrum suorum et familias, omnem masculum ab uno mense et supra.</verse><verse id="16">Numeravit Moyses, ut præceperat Dominus,</verse><verse id="17">et inventi sunt filii Levi per nomina sua, Gerson et Caath et Merari.</verse><verse id="18">Filii Gerson : Lebni et Semei.</verse><verse id="19">Filii Caath : Amram et Jesaar, Hebron et Oziel.</verse><verse id="20">Filii Merari : Moholi et Musi.</verse><verse id="21">De Gerson fuere familiæ duæ, Lebnitica, et Semeitica :</verse><verse id="22">quarum numeratus est populus sexus masculini ab uno mense et supra, septem millia quingenti.</verse><verse id="23">Hi post tabernaculum metabuntur ad occidentem,</verse><verse id="24">sub principe Eliasaph filio Laël.</verse><verse id="25">Et habebunt excubias in tabernaculo fœderis,</verse><verse id="26">ipsum tabernaculum et operimentum ejus, tentorium quod trahitur ante fores tecti fœderis, et cortinas atrii : tentorium quoque quod appenditur in introitu atrii tabernaculi, et quidquid ad ritum altaris pertinet, funes tabernaculi et omnia utensilia ejus.</verse><verse id="27">Cognatio Caath habebit populos Amramitas et Jesaaritas et Hebronitas et Ozielitas. Hæ sunt familiæ Caathitarum recensitæ per nomina sua.</verse><verse id="28">Omnes generis masculini ab uno mense et supra, octo millia sexcenti habebunt excubias sanctuarii,</verse><verse id="29">et castrametabuntur ad meridianam plagam.</verse><verse id="30">Princepsque eorum erit Elisaphan filius Oziel :</verse><verse id="31">et custodient arcam, mensamque et candelabrum, altaria et vasa sanctuarii, in quibus ministratur, et velum, cunctamque hujuscemodi supellectilem.</verse><verse id="32">Princeps autem principum Levitarum Eleazar filius Aaron sacerdotis, erit super excubitores custodiæ sanctuarii.</verse><verse id="33">At vero de Merari erunt populi Moholitæ et Musitæ recensiti per nomina sua :</verse><verse id="34">omnes generis masculini ab uno mense et supra, sex millia ducenti.</verse><verse id="35">Princeps eorum Suriel filius Abihaiel : in plaga septentrionali castrametabuntur.</verse><verse id="36">Erunt sub custodia eorum tabulæ tabernaculi et vectes, et columnæ ac bases earum, et omnia quæ ad cultum hujuscemodi pertinent :</verse><verse id="37">columnæque atrii per circuitum cum basibus suis, et paxilli cum funibus.</verse><verse id="38">Castrametabuntur ante tabernaculum fœderis, id est, ad orientalem plagam, Moyses et Aaron cum filiis suis, habentes custodiam sanctuarii in medio filiorum Israël. Quisquis alienus accesserit, morietur.</verse><verse id="39">Omnes Levitæ, quos numeraverunt Moyses et Aaron juxta præceptum Domini per familias suas in genere masculino a mense uno et supra, fuerunt viginti duo millia.</verse><verse id="40">Et ait Dominus ad Moysen : Numera primogenitos sexus masculini de filiis Israël ab uno mense et supra, et habebis summam eorum.</verse><verse id="41">Tollesque Levitas mihi pro omni primogenito filiorum Israël : ego sum Dominus : et pecora eorum pro universis primogenitis pecorum filiorum Israël.</verse><verse id="42">Recensuit Moyses, sicut præceperat Dominus, primogenitos filiorum Israël :</verse><verse id="43">et fuerunt masculi per nomina sua, a mense uno et supra, viginti duo millia ducenti septuaginta tres.</verse><verse id="44">Locutusque est Dominus ad Moysen, dicens :</verse><verse id="45">Tolle Levitas pro primogenitis filiorum Israël, et pecora Levitarum pro pecoribus eorum, eruntque Levitæ mei. Ego sum Dominus.</verse><verse id="46">In pretio autem ducentorum septuaginta trium, qui excedunt numerum Levitarum de primogenitis filiorum Israël,</verse><verse id="47">accipies quinque siclos per singula capita ad mensuram sanctuarii (siclus habet viginti obolos) :</verse><verse id="48">dabisque pecuniam Aaron et filiis ejus pretium eorum qui supra sunt.</verse><verse id="49">Tulit igitur Moyses pecuniam eorum, qui fuerant amplius, et quos redemerant a Levitis,</verse><verse id="50">pro primogenitis filiorum Israël, mille trecentorum sexaginta quinque siclorum juxta pondus sanctuarii :</verse><verse id="51">et dedit eam Aaron et filiis ejus juxta verbum quod præceperat sibi Dominus.</verse></chapter><chapter id="4"><verse id="1">Locutusque est Dominus ad Moysen et Aaron, dicens :</verse><verse id="2">Tolle summam filiorum Caath de medio Levitarum per domos et familias suas,</verse><verse id="3">a trigesimo anno et supra, usque ad quinquagesimum annum, omnium qui ingrediuntur ut stent et ministrent in tabernaculo fœderis.</verse><verse id="4">Hic est cultus filiorum Caath : tabernaculum fœderis, et Sanctum sanctorum</verse><verse id="5">ingredientur Aaron et filii ejus, quando movenda sunt castra, et deponent velum quod pendet ante fores, involventque eo arcam testimonii,</verse><verse id="6">et operient rursum velamine janthinarum pellium, extendentque desuper pallium totum hyacinthinum, et inducent vectes.</verse><verse id="7">Mensam quoque propositionis involvent hyacinthino pallio, et ponent cum ea thuribula et mortariola, cyathos et crateras ad liba fundenda : panes semper in ea erunt :</verse><verse id="8">extendentque desuper pallium coccineum, quod rursum operient velamento janthinarum pellium, et inducent vectes.</verse><verse id="9">Sument et pallium hyacinthinum, quo operient candelabrum cum lucernis et forcipibus suis et emunctoriis et cunctis vasis olei, quæ ad concinnandas lucernas necessaria sunt :</verse><verse id="10">et super omnia ponent operimentum janthinarum pellium, et inducent vectes.</verse><verse id="11">Necnon et altare aureum involvent hyacinthino vestimento, et extendent desuper operimentum janthinarum pellium, inducentque vectes.</verse><verse id="12">Omnia vasa, quibus ministratur in sanctuario, involvent hyacinthino pallio, et extendent desuper operimentum janthinarum pellium, inducentque vectes.</verse><verse id="13">Sed et altare mundabunt cinere, et involvent illud purpureo vestimento,</verse><verse id="14">ponentque cum eo omnia vasa, quibus in ministerio ejus utuntur, id est, ignium receptacula, fuscinulas ac tridentes, uncinos et batilla. Cuncta vasa altaris operient simul velamine janthinarum pellium, et inducent vectes.</verse><verse id="15">Cumque involverint Aaron et filii ejus sanctuarium et omnia vasa ejus in commotione castrorum, tunc intrabunt filii Caath ut portent involuta : et non tangent vasa sanctuarii, ne moriantur. Ista sunt onera filiorum Caath in tabernaculo fœderis :</verse><verse id="16">super quos erit Eleazar filius Aaron sacerdotis, ad cujus curam pertinet oleum ad concinnandas lucernas, et compositionis incensum, et sacrificium, quod semper offertur, et oleum unctionis, et quidquid ad cultum tabernaculi pertinet, omniumque vasorum, quæ in sanctuario sunt.</verse><verse id="17">Locutusque est Dominus ad Moysen et Aaron, dicens :</verse><verse id="18">Nolite perdere populum Caath de medio Levitarum :</verse><verse id="19">sed hoc facite eis, ut vivant, et non moriantur, si tetigerint Sancta sanctorum. Aaron et filii ejus intrabunt, ipsique disponent opera singulorum, et divident quid portare quis debeat.</verse><verse id="20">Alii nulla curiositate videant quæ sunt in sanctuario priusquam involvantur, alioquin morientur.</verse><verse id="21">Locutusque est Dominus ad Moysen, dicens :</verse><verse id="22">Tolle summam etiam filiorum Gerson per domos ac familias et cognationes suas,</verse><verse id="23">a triginta annis et supra, usque ad annos quinquaginta. Numera omnes qui ingrediuntur et ministrant in tabernaculo fœderis.</verse><verse id="24">Hoc est officium familiæ Gersonitarum,</verse><verse id="25">ut portent cortinas tabernaculi et tectum fœderis, operimentum aliud, et super omnia velamen janthinum tentoriumque quod pendet in introitu tabernaculi fœderis,</verse><verse id="26">cortinas atrii, et velum in introitu quod est ante tabernaculum. Omnia quæ ad altare pertinent, funiculos, et vasa ministerii,</verse><verse id="27">jubente Aaron et filiis ejus, portabunt filii Gerson : et scient singuli cui debeant oneri mancipari.</verse><verse id="28">Hic est cultus familiæ Gersonitarum in tabernaculo fœderis, eruntque sub manu Ithamar filii Aaron sacerdotis.</verse><verse id="29">Filios quoque Merari per familias et domos patrum suorum recensebis,</verse><verse id="30">a triginta annis et supra, usque ad annos quinquaginta, omnes qui ingrediuntur ad officium ministerii sui et cultum fœderis testimonii.</verse><verse id="31">Hæc sunt onera eorum : portabunt tabulas tabernaculi et vectes ejus, columnas ac bases earum,</verse><verse id="32">columnas quoque atrii per circuitum cum basibus et paxillis et funibus suis. Omnia vasa et supellectilem ad numerum accipient, sicque portabunt.</verse><verse id="33">Hoc est officium familiæ Meraritarum et ministerium in tabernaculo fœderis : eruntque sub manu Ithamar filii Aaron sacerdotis.</verse><verse id="34">Recensuerunt igitur Moyses et Aaron et principes synagogæ filios Caath per cognationes et domos patrum suorum,</verse><verse id="35">a triginta annis et supra, usque ad annum quinquagesimum, omnes qui ingrediuntur ad ministerium tabernaculi fœderis :</verse><verse id="36">et inventi sunt duo millia septingenti quinquaginta.</verse><verse id="37">Hic est numerus populi Caath qui intrant tabernaculum fœderis : hos numeravit Moyses et Aaron juxta sermonem Domini per manum Moysi.</verse><verse id="38">Numerati sunt et filii Gerson per cognationes et domos patrum suorum,</verse><verse id="39">a triginta annos et supra, usque ad quinquagesimum annum, omnes qui ingrediuntur ut ministrent in tabernaculo fœderis :</verse><verse id="40">et inventi sunt duo millia sexcenti triginta.</verse><verse id="41">Hic est populus Gersonitarum, quos numeraverunt Moyses et Aaron juxta verbum Domini.</verse><verse id="42">Numerati sunt et filii Merari per cognationes et domos patrum suorum,</verse><verse id="43">a triginta annis et supra, usque ad annum quinquagesimum, omnes qui ingrediuntur ad explendos ritus tabernaculi fœderis :</verse><verse id="44">et inventi sunt tria millia ducenti.</verse><verse id="45">Hic est numerus filiorum Merari, quos recensuerunt Moyses et Aaron juxta imperium Domini per manum Moysi.</verse><verse id="46">Omnes qui recensiti sunt de Levitis, et quos recenseri fecit ad nomen Moyses et Aaron, et principes Israël per cognationes et domos patrum suorum,</verse><verse id="47">a triginta annis et supra, usque ad annum quinquagesimum, ingredientes ad ministerium tabernaculi, et onera portanda,</verse><verse id="48">fuerunt simul octo millia quingenti octoginta.</verse><verse id="49">Juxta verbum Domini recensuit eos Moyses, unumquemque juxta officium et onera sua, sicut præceperat ei Dominus.</verse></chapter><chapter id="5"><verse id="1">Locutusque est Dominus ad Moysen, dicens :</verse><verse id="2">Præcipe filiis Israël, ut ejiciant de castris omnem leprosum, et qui semine fluit, pollutusque est super mortuo :</verse><verse id="3">tam masculum quam feminam ejicite de castris, ne contaminent ea cum habitaverint vobiscum.</verse><verse id="4">Feceruntque ita filii Israël, et ejecerunt eos extra castra, sicut locutus erat Dominus Moysi.</verse><verse id="5">Locutusque est Dominus ad Moysen, dicens :</verse><verse id="6">Loquere ad filios Israël : Vir, sive mulier, cum fecerint ex omnibus peccatis, quæ solent hominibus accidere, et per negligentiam transgressi fuerint mandatum Domini, atque deliquerint,</verse><verse id="7">confitebuntur peccatum suum, et reddent ipsum caput, quintamque partem desuper, ei in quem peccaverint.</verse><verse id="8">Sin autem non fuerit qui recipiat, dabunt Domino, et erit sacerdotis, excepto ariete, qui offertur pro expiatione, ut sit placabilis hostia.</verse><verse id="9">Omnes quoque primitiæ, quas offerunt filii Israël, ad sacerdotem pertinent :</verse><verse id="10">et quidquid in sanctuarium offertur a singulis, et traditur manibus sacerdotis, ipsius erit.</verse><verse id="11">Locutusque est Dominus ad Moysen, dicens :</verse><verse id="12">Loquere ad filios Israël, et dices ad eos : Vir cujus uxor erraverit, maritumque contemnens</verse><verse id="13">dormierit cum altero viro, et hoc maritus deprehendere non quiverit, sed latet adulterium, et testibus argui non potest, quia non est inventa in stupro :</verse><verse id="14">si spiritus zelotypiæ concitaverit virum contra uxorem suam, quæ vel polluta est, vel falsa suspicione appetitur :</verse><verse id="15">adducet eam ad sacerdotem, et offeret oblationem pro illa, decimam partem sati farinæ hordeaceæ : non fundet super eam oleum, nec imponet thus : quia sacrificium zelotypiæ est, et oblatio investigans adulterium.</verse><verse id="16">Offeret igitur eam sacerdos, et statuet coram Domino,</verse><verse id="17">assumetque aquam sanctam in vase fictili, et pauxillum terræ de pavimento tabernaculi mittet in eam.</verse><verse id="18">Cumque steterit mulier in conspectu Domini, discooperiet caput ejus, et ponet super manus illius sacrificium recordationis, et oblationem zelotypiæ : ipse autem tenebit aquas amarissimas, in quibus cum execratione maledicta congessit.</verse><verse id="19">Adjurabitque eam, et dicet : Si non dormivit vir alienus tecum, et si non polluta es deserto mariti thoro, non te nocebunt aquæ istæ amarissimæ, in quas maledicta congessi.</verse><verse id="20">Sin autem declinasti a viro tuo, atque polluta es, et concubuisti cum altero viro :</verse><verse id="21">his maledictionibus subjacebis : det te Dominus in maledictionem, exemplumque cunctorum in populo suo : putrescere faciat femur tuum, et tumens uterus tuus disrumpatur.</verse><verse id="22">Ingrediantur aquæ maledictæ in ventrem tuum, et utero tumescente putrescat femur. Et respondebit mulier : Amen, amen.</verse><verse id="23">Scribetque sacerdos in libello ista maledicta, et delebit ea aquis amarissimis, in quas maledicta congessit,</verse><verse id="24">et dabit ei bibere. Quas cum exhauserit,</verse><verse id="25">tollet sacerdos de manu ejus sacrificium zelotypiæ, et elevabit illud coram Domino, imponetque illud super altare, ita dumtaxat ut prius :</verse><verse id="26">pugillum sacrificii tollat de eo, quod offertur, et incendat super altare : et sic potum det mulieri aquas amarissimas.</verse><verse id="27">Quas cum biberit, si polluta est, et contempto viro adulterii rea, pertransibunt eam aquæ maledictionis, et inflato ventre, computrescet femur : eritque mulier in maledictionem, et in exemplum omni populo.</verse><verse id="28">Quod si polluta non fuerit, erit innoxia, et faciet liberos.</verse><verse id="29">Ista est lex zelotypiæ. Si declinaverit mulier a viro suo, et si polluta fuerit,</verse><verse id="30">maritusque zelotypiæ spiritu concitatus adduxerit eam in conspectu Domini, et fecerit ei sacerdos juxta omnia quæ scripta sunt :</verse><verse id="31">maritus absque culpa erit, et illa recipiet iniquitatem suam.</verse></chapter><chapter id="6"><verse id="1">Locutusque est Dominus ad Moysen, dicens :</verse><verse id="2">Loquere ad filios Israël, et dices ad eos : Vir, sive mulier, cum fecerint votum ut sanctificentur, et se voluerint Domino consecrare :</verse><verse id="3">a vino, et omni quod inebriare potest, abstinebunt. Acetum ex vino, et ex qualibet alia potione, et quidquid de uva exprimitur, non bibent : uvas recentes siccasque non comedent</verse><verse id="4">cunctis diebus quibus ex voto Domino consecrantur : quidquid ex vinea esse potest, ab uva passa usque ad acinum non comedent.</verse><verse id="5">Omni tempore separationis suæ novacula non transibit per caput ejus usque ad completum diem, quo Domino consecratur. Sanctus erit, crescente cæsarie capitis ejus.</verse><verse id="6">Omni tempore consecrationis suæ, super mortuum non ingredietur,</verse><verse id="7">nec super patris quidem et matris et fratris sororisque funere contaminabitur, quia consecratio Dei sui super caput ejus est.</verse><verse id="8">Omnibus diebus separationis suæ sanctus erit Domino.</verse><verse id="9">Sin autem mortuus fuerit subito quispiam coram eo, polluetur caput consecrationis ejus : quod radet illico in eadem die purgationis suæ, et rursum septima.</verse><verse id="10">In octava autem die offeret duos turtures, vel duos pullos columbæ sacerdoti in introitu fœderis testimonii.</verse><verse id="11">Facietque sacerdos unum pro peccato, et alterum in holocaustum, et deprecabitur pro eo, quia peccavit super mortuo : sanctificabitque caput ejus in die illo :</verse><verse id="12">et consecrabit Domino dies separationis illius, offerens agnum anniculum pro peccato : ita tamen ut dies priores irriti fiant, quoniam polluta est sanctificatio ejus.</verse><verse id="13">Ista est lex consecrationis. Cum dies, quos ex voto decreverat, complebuntur, adducet eum ad ostium tabernaculi fœderis,</verse><verse id="14">et offeret oblationes ejus Domino, agnum anniculum immaculatum in holocaustum, et ovem anniculam immaculatam pro peccato, et arietem immaculatum, hostiam pacificam,</verse><verse id="15">canistrum quoque panum azymorum qui conspersi sint oleo, et lagana absque fermento uncta oleo, ac libamina singulorum :</verse><verse id="16">quæ offeret sacerdos coram Domino, et faciet tam pro peccato, quam in holocaustum.</verse><verse id="17">Arietem vero immolabit hostiam pacificam Domino, offerens simul canistrum azymorum, et libamenta quæ ex more debentur.</verse><verse id="18">Tunc radetur nazaræus ante ostium tabernaculi fœderis cæsarie consecrationis suæ : tolletque capillos ejus, et ponet super ignem, qui est suppositus sacrificio pacificorum :</verse><verse id="19">et armum coctum arietis, tortamque absque fermento unam de canistro, et laganum azymum unum, et tradet in manus nazaræi, postquam rasum fuerit caput ejus.</verse><verse id="20">Susceptaque rursum ab eo, elevabit in conspectu Domini : et sanctificata sacerdotis erunt, sicut pectusculum, quod separari jussum est, et femur. Post hæc, potest bibere nazaræus vinum.</verse><verse id="21">Ista est lex nazaræi, cum voverit oblationem suam Domino tempore consecrationis suæ, exceptis his, quæ invenerit manus ejus : juxta quod mente devoverat, ita faciet ad perfectionem sanctificationis suæ.</verse><verse id="22">Locutusque est Dominus ad Moysen, dicens :</verse><verse id="23">Loquere Aaron et filiis ejus : Sic benedicetis filiis Israël, et dicetis eis :</verse><verse id="24">Benedicat tibi Dominus, et custodiat te.</verse><verse id="25">Ostendat Dominus faciem suam tibi, et misereatur tui.</verse><verse id="26">Convertat Dominus vultum suum ad te, et det tibi pacem.</verse><verse id="27">Invocabuntque nomen meum super filios Israël, et ego benedicam eis.</verse></chapter><chapter id="7"><verse id="1">Factum est autem in die qua complevit Moyses tabernaculum, et erexit illud, unxitque et sanctificavit cum omnibus vasis suis, altare similiter et omnia vasa ejus :</verse><verse id="2">obtulerunt principes Israël et capita familiarum, qui erant per singulas tribus, præfectique eorum, qui numerati fuerant,</verse><verse id="3">munera coram Domino sex plaustra tecta cum duodecim bobus. Unum plaustrum obtulere duo duces, et unum bovem singuli, obtuleruntque ea in conspectu tabernaculi.</verse><verse id="4">Ait autem Dominus ad Moysen :</verse><verse id="5">Suscipe ab eis ut serviant in ministerio tabernaculi, et trades ea Levitis juxta ordinem ministerii sui.</verse><verse id="6">Itaque cum suscepisset Moyses plaustra et boves, tradidit eos Levitis.</verse><verse id="7">Duo plaustra et quatuor boves dedit filiis Gerson, juxta id quod habebant necessarium.</verse><verse id="8">Quatuor alia plaustra et octo boves dedit filiis Merari secundum officia et cultum suum, sub manu Ithamar filii Aaron sacerdotis.</verse><verse id="9">Filiis autem Caath non dedit plaustra et boves : quia in sanctuario serviunt, et onera propriis portant humeris.</verse><verse id="10">Igitur obtulerunt duces in dedicationem altaris, die qua unctum est, oblationem suam ante altare.</verse><verse id="11">Dixitque Dominus ad Moysen : Singuli duces per singulos dies offerant munera in dedicationem altaris.</verse><verse id="12">Primo die obtulit oblationem suam Nahasson filius Aminadab de tribu Juda :</verse><verse id="13">fueruntque in ea acetabulum argenteum pondo centum triginta siclorum, phiala argentea habens septuaginta siclos, juxta pondus sanctuarii, utrumque plenum simila conspersa oleo in sacrificium :</verse><verse id="14">mortariolum ex decem siclis aureis plenum incenso :</verse><verse id="15">bovem de armento, et arietem, et agnum anniculum in holocaustum :</verse><verse id="16">hircumque pro peccato :</verse><verse id="17">et in sacrificio pacificorum boves duos, arietes quinque, hircos quinque, agnos anniculos quinque. Hæc est oblatio Nahasson filii Aminadab.</verse><verse id="18">Secundo die obtulit Nathanaël filius Suar, dux de tribu Issachar,</verse><verse id="19">acetabulum argenteum appendens centum triginta siclos, phialam argenteam habentem septuaginta siclos, juxta pondus sanctuarii, utrumque plenum simila conspersa oleo in sacrificium :</verse><verse id="20">mortariolum aureum habens decem siclos plenum incenso :</verse><verse id="21">bovem de armento, et arietem, et agnum anniculum in holocaustum :</verse><verse id="22">hircumque pro peccato :</verse><verse id="23">et in sacrificio pacificorum boves duos, arietes quinque, hircos quinque, agnos anniculos quinque. Hæc fuit oblatio Nathanaël filii Suar.</verse><verse id="24">Tertio die princeps filiorum Zabulon, Eliab filius Helon,</verse><verse id="25">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum similia conspersa oleo in sacrificium :</verse><verse id="26">mortariolum aureum appendens decem siclos, plenum incenso :</verse><verse id="27">bovem de armento, et arietem, et agnum anniculum in holocaustum :</verse><verse id="28">hircumque pro peccato :</verse><verse id="29">et in sacrificio pacificorum boves duos, arietes quinque, hircos quinque, agnos anniculos quinque. Hæc est oblatio Eliab filii Helon.</verse><verse id="30">Die quarto princeps filiorum Ruben, Elisur filius Sedeur,</verse><verse id="31">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :</verse><verse id="32">mortariolum aureum appendens decem siclos, plenum incenso :</verse><verse id="33">bovem de armento, et arietem, et agnum anniculum in holocaustum :</verse><verse id="34">hircumque pro peccato :</verse><verse id="35">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Elisur filii Sedeur.</verse><verse id="36">Die quinto princeps filiorum Simeon, Salamiel filius Surisaddai,</verse><verse id="37">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :</verse><verse id="38">mortariolum aureum appendens decem siclos, plenum incenso :</verse><verse id="39">bovem de armento, et arietem, et agnum anniculum in holocaustum :</verse><verse id="40">hircumque pro peccato :</verse><verse id="41">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Salamiel filii Surisaddai.</verse><verse id="42">Die sexto princeps filiorum Gad, Eliasaph filius Duel,</verse><verse id="43">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :</verse><verse id="44">mortariolum aureum appendens decem siclos, plenum incenso :</verse><verse id="45">bovem de armento, et arietem, et agnum anniculum in holocaustum :</verse><verse id="46">hircumque pro peccato :</verse><verse id="47">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Eliasaph filii Duel.</verse><verse id="48">Die septimo princeps filiorum Ephraim, Elisama filius Ammiud,</verse><verse id="49">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :</verse><verse id="50">mortariolum aureum appendens decem siclos, plenum incenso :</verse><verse id="51">bovem de armento, et arietem, et agnum anniculum in holocaustum :</verse><verse id="52">hircumque pro peccato :</verse><verse id="53">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Elisama filii Ammiud.</verse><verse id="54">Die octavo, princeps filiorum Manasse, Gamaliel filius Phadassur,</verse><verse id="55">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :</verse><verse id="56">mortariolum aureum appendens decem siclos, plenum incenso :</verse><verse id="57">bovem de armento, et arietem, et agnum anniculum in holocaustum :</verse><verse id="58">hircumque pro peccato :</verse><verse id="59">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Gamaliel filii Phadassur.</verse><verse id="60">Die nono princeps filiorum Benjamin, Abidan filius Gedeonis,</verse><verse id="61">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :</verse><verse id="62">et mortariolum aureum appendens decem siclos, plenum incenso :</verse><verse id="63">bovem de armento, et arietem, et agnum anniculum in holocaustum :</verse><verse id="64">hircumque pro peccato :</verse><verse id="65">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Abidan filii Gedeonis.</verse><verse id="66">Die decimo princeps filiorum Dan, Ahiezer filius Ammisaddai,</verse><verse id="67">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :</verse><verse id="68">mortariolum aureum appendens decem siclos, plenum incenso :</verse><verse id="69">bovem de armento, et arietem, et agnum anniculum in holocaustum :</verse><verse id="70">hircumque pro peccato :</verse><verse id="71">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Ahiezer filii Ammisaddai.</verse><verse id="72">Die undecimo princeps filiorum Aser, Phegiel filius Ochran,</verse><verse id="73">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum :</verse><verse id="74">mortariolum aureum appendens decem siclos, plenum incenso :</verse><verse id="75">bovem de armento, et arietem, et agnum anniculum in holocaustum :</verse><verse id="76">hircumque pro peccato :</verse><verse id="77">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Phegiel filii Ochran.</verse><verse id="78">Die duodecimo princeps filiorum Nephthali, Ahira filius Enan,</verse><verse id="79">obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila oleo conspersa in sacrificum :</verse><verse id="80">mortariolum aureum appendens decem siclos, plenum incenso :</verse><verse id="81">bovem de armento, et arietem, et agnum anniculum in holocaustum :</verse><verse id="82">hircumque pro peccato :</verse><verse id="83">et in hostias pacificorum boves duos, arietes quinque, hircos quinque, agnos anniculos quinque. Hæc fuit oblatio Ahira filii Enan.</verse><verse id="84">Hæc in dedicatione altaris oblata sunt a principibus Israël, in die qua consecratum est : acetabula argentea duodecim : phialæ argenteæ duodecim : mortariola aurea duodecim :</verse><verse id="85">ita ut centum triginta siclos argenti haberet unum acetabulum, et septuaginta siclos haberet una phiala : id est, in commune vasorum omnium ex argento sicli duo millia quadringenti, pondere sanctuarii :</verse><verse id="86">mortariola aurea duodecim plena incenso, denos siclos appendentia pondere sanctuarii : id est, simul auri sicli centum viginti :</verse><verse id="87">boves de armento in holocaustum duodecim, arietes duodecim, agni anniculi duodecim, et libamenta eorum : hirci duodecim pro peccato.</verse><verse id="88">In hostias pacificorum, boves viginti quatuor, arietes sexaginta, hirci sexaginta, agni anniculi sexaginta. Hæc oblata sunt in dedicatione altaris, quando unctum est.</verse><verse id="89">Cumque ingrederetur Moyses tabernaculum fœderis, ut consuleret oraculum, audiebat vocem loquentis ad se de propitiatorio quod erat super arcam testimonii inter duos cherubim, unde et loquebatur ei.</verse></chapter><chapter id="8"><verse id="1">Locutusque est Dominus ad Moysen, dicens :</verse><verse id="2">Loquere Aaron, et dices ad eum : Cum posueris septem lucernas, candelabrum in australi parte erigatur. Hoc igitur præcipe ut lucernæ contra boream e regione respiciant ad mensam panum propositionis, contra eam partem, quam candelabrum respicit, lucere debebunt.</verse><verse id="3">Fecitque Aaron, et imposuit lucernas super candelabrum, ut præceperat Dominus Moysi.</verse><verse id="4">Hæc autem erat factura candelabri, ex auro ductili, tam medius stipes, quam cuncta quæ ex utroque calamorum latere nascebantur : juxta exemplum quod ostendit Dominus Moysi, ita operatus est candelabrum.</verse><verse id="5">Et locutus est Dominus ad Moysen, dicens :</verse><verse id="6">Tolle Levitas de medio filiorum Israël, et purificabis eos</verse><verse id="7">juxta hunc ritum : aspergantur aqua lustrationis, et radant omnes pilos carnis suæ. Cumque laverint vestimenta sua, et mundati fuerint,</verse><verse id="8">tollent bovem de armentis, et libamentum ejus similam oleo conspersam : bovem autem alterum de armento tu accipies pro peccato :</verse><verse id="9">et applicabis Levitas coram tabernaculo fœderis, convocata omni multitudine filiorum Israël.</verse><verse id="10">Cumque Levitæ fuerint coram Domino, ponent filii Israël manus suas super eos.</verse><verse id="11">Et offeret Aaron Levitas, munus in conspectu Domini a filiis Israël, ut serviant in ministerio ejus.</verse><verse id="12">Levitæ quoque ponent manus suas super capita boum, e quibus unum facies pro peccato, et alterum in holocaustum Domini, ut depreceris pro eis.</verse><verse id="13">Statuesque Levitas in conspectu Aaron et filiorum ejus, et consecrabis oblatos Domino,</verse><verse id="14">ac separabis de medio filiorum Israël, ut sint mei.</verse><verse id="15">Et postea ingredientur tabernaculum fœderis, ut serviant mihi. Sicque purificabis et consecrabis eos in oblationem Domini : quoniam dono donati sunt mihi a filiis Israël.</verse><verse id="16">Pro primogenitis quæ aperiunt omnem vulvam in Israël, accepi eos.</verse><verse id="17">Mea sunt enim omnia primogenita filiorum Israël, tam ex hominibus quam ex jumentis. Ex die quo percussi omne primogenitum in terra Ægypti, sanctificavi eos mihi :</verse><verse id="18">et tuli Levitas pro cunctis primogenitis filiorum Israël,</verse><verse id="19">tradidique eos dono Aaron et filiis ejus de medio populi, ut serviant mihi pro Israël in tabernaculo fœderis, et orent pro eis ne sit in populo plaga, si ausi fuerint accedere ad sanctuarium.</verse><verse id="20">Feceruntque Moyses et Aaron et omnis multitudo filiorum Israël super Levitas quæ præceperat Dominus Moysi :</verse><verse id="21">purificatique sunt, et laverunt vestimenta sua. Elevavitque eos Aaron in conspectu Domini, et oravit pro eis,</verse><verse id="22">ut purificati ingrederentur ad officia sua in tabernaculum fœderis coram Aaron et filiis ejus. Sicut præceperat Dominus Moysi de Levitis, ita factum est.</verse><verse id="23">Locutusque est Dominus ad Moysen, dicens :</verse><verse id="24">Hæc est lex Levitarum : a viginti quinque annis et supra, ingredientur ut ministrent in tabernaculo fœderis.</verse><verse id="25">Cumque quinquagesimum annum ætatis impleverint, servire cessabunt,</verse><verse id="26">eruntque ministri fratrum suorum in tabernaculo fœderis, ut custodiant quæ sibi fuerunt commendata : opera autem ipsa non faciant. Sic dispones Levitis in custodiis suis.</verse></chapter><chapter id="9"><verse id="1">Locutus est Dominus ad Moysen in deserto Sinai anno secundo, postquam egressi sunt de terra Ægypti, mense primo, dicens :</verse><verse id="2">Faciant filii Israël Phase in tempore suo,</verse><verse id="3">quartadecima die mensis hujus ad vesperam, juxta omnes cæremonias et justificationes ejus.</verse><verse id="4">Præcepitque Moyses filiis Israël ut facerent Phase.</verse><verse id="5">Qui fecerunt tempore suo, quartadecima die mensis ad vesperam, in monte Sinai. Juxta omnia quæ mandaverat Dominus Moysi, fecerunt filii Israël.</verse><verse id="6">Ecce autem quidam immundi super anima hominis, qui non poterant facere Phase in die illo, accedentes ad Moysen et Aaron,</verse><verse id="7">dixerunt eis : Immundi sumus super anima hominis : quare fraudamur ut non valeamus oblationem offerre Domino in tempore suo inter filios Israël ?</verse><verse id="8">Quibus respondit Moyses : State ut consulam quid præcipiat Dominus de vobis.</verse><verse id="9">Locutusque est Dominus ad Moysen, dicens :</verse><verse id="10">Loquere filiis Israël : Homo, qui fuerit immundus super anima, sive in via procul in gente vestra, faciat Phase Domino</verse><verse id="11">in mense secundo, quartadecima die mensis ad vesperam. Cum azymis et lactucis agrestibus comedent illud :</verse><verse id="12">non relinquent ex eo quippiam usque mane, et os ejus non confringent : omnem ritum Phase observabunt.</verse><verse id="13">Si quis autem et mundus est, et in itinere non fuit, et tamen non fecit Phase, exterminabitur anima illa de populis suis, quia sacrificium Domino non obtulit tempore suo : peccatum suum ipse portabit.</verse><verse id="14">Peregrinus quoque et advena si fuerint apud vos, facient Phase Domino juxta cæremonias et justificationes ejus. Præceptum idem erit apud vos tam advenæ quam indigenæ.</verse><verse id="15">Igitur die qua erectum est tabernaculum, operuit illud nubes. A vespere autem super tentorium erat quasi species ignis usque mane.</verse><verse id="16">Sic fiebat jugiter : per diem operiebat illud nubes, et per noctem quasi species ignis.</verse><verse id="17">Cumque ablata fuisset nubes, quæ tabernaculum protegebat, tunc proficiscebantur filii Israël : et in loco ubi stetisset nubes, ibi castrametabantur.</verse><verse id="18">Ad imperium Domini proficiscebantur, et ad imperium illius figebant tabernaculum. Cunctis diebus quibus stabat nubes super tabernaculum, manebant in eodem loco :</verse><verse id="19">et si evenisset ut multo tempore maneret super illud, erant filii Israël in excubiis Domini, et non proficiscebantur</verse><verse id="20">quot diebus fuisset nubes super tabernaculum. Ad imperium Domini erigebant tentoria, et ad imperium illius deponebant.</verse><verse id="21">Si fuisset nubes a vespere usque mane, et statim diluculo tabernaculum reliquisset, proficiscebantur : et si post diem et noctem recessisset, dissipabant tentoria.</verse><verse id="22">Si vero biduo aut uno mense vel longiori tempore fuisset super tabernaculum, manebant filii Israël in eodem loco, et non proficiscebantur : statim autem ut recessisset, movebant castra.</verse><verse id="23">Per verbum Domini figebant tentoria, et per verbum illius proficiscebantur : erantque in excubiis Domini juxta imperium ejus per manum Moysi.</verse></chapter><chapter id="10"><verse id="1">Locutusque est Dominus ad Moysen, dicens :</verse><verse id="2">Fac tibi duas tubas argenteas ductiles, quibus convocare possis multitudinem quando movenda sunt castra.</verse><verse id="3">Cumque increpueris tubis, congregabitur ad te omnis turba ad ostium tabernaculi fœderis.</verse><verse id="4">Si semel clangueris, venient ad te principes, et capita multitudinis Israël.</verse><verse id="5">Si autem prolixior atque concisus clangor increpuerit, movebunt castra primi qui sunt ad orientalem plagam.</verse><verse id="6">In secundo autem sonitu et pari ululatu tubæ, levabunt tentoria qui habitant ad meridiem ; et juxta hunc modum reliqui facient, ululantibus tubis in profectionem.</verse><verse id="7">Quando autem congregandus est populus, simplex tubarum clangor erit, et non concise ululabunt.</verse><verse id="8">Filii autem Aaron sacerdotes clangent tubis : eritque hoc legitimum sempiternum in generationibus vestris.</verse><verse id="9">Si exieritis ad bellum de terra vestra contra hostes qui dimicant adversum vos, clangetis ululantibus tubis, et erit recordatio vestri coram Domino Deo vestro, ut eruamini de manibus inimicorum vestrorum.</verse><verse id="10">Siquando habebitis epulum, et dies festos, et calendas, canetis tubis super holocaustis, et pacificis victimis, ut sint vobis in recordationem Dei vestri. Ego Dominus Deus vester.</verse><verse id="11">Anno secundo, mense secundo, vigesima die mensis, elevata est nubes de tabernaculo fœderis :</verse><verse id="12">profectique sunt filii Israël per turmas suas de deserto Sinai, et recubuit nubes in solitudine Pharan.</verse><verse id="13">Moveruntque castra primi juxta imperium Domini in manu Moysi.</verse><verse id="14">Filii Juda per turmas suas : quorum princeps erat Nahasson filius Aminadab.</verse><verse id="15">In tribu filiorum Issachar fuit princeps Nathanaël filius Suar.</verse><verse id="16">In tribu Zabulon erat princeps Eliab filius Helon.</verse><verse id="17">Depositumque est tabernaculum, quod portantes egressi sunt filii Gerson et Merari.</verse><verse id="18">Profectique sunt et filii Ruben, per turmas et ordinem suum : quorum princeps erat Helisur filius Sedeur.</verse><verse id="19">In tribu autem filiorum Simeon, princeps fuit Salamiel filius Surisaddai.</verse><verse id="20">Porro in tribu Gad erat princeps Eliasaph filius Duel.</verse><verse id="21">Profectique sunt et Caathitæ portantes sanctuarium. Tamdiu tabernaculum portabatur, donec venirent ad erectionis locum.</verse><verse id="22">Moverunt castra et filii Ephraim per turmas suas, in quorum exercitu princeps erat Elisama filius Ammiud.</verse><verse id="23">In tribu autem filiorum Manasse princeps fuit Gamaliel filius Phadassur.</verse><verse id="24">Et in tribu Benjamin erat dux Abidan filius Gedeonis.</verse><verse id="25">Novissimi castrorum omnium profecti sunt filii Dan per turmas suas, in quorum exercitu princeps fuit Ahiezer filius Ammisaddai.</verse><verse id="26">In tribu autem filiorum Aser erat princeps Phegiel filius Ochran.</verse><verse id="27">Et in tribu filiorum Nephthali princeps fuit Ahira filius Enan.</verse><verse id="28">Hæc sunt castra, et profectiones filiorum Israël per turmas suas quando egrediebantur.</verse><verse id="29">Dixitque Moyses Hobab filio Raguel Madianitæ, cognato suo : Proficiscimur ad locum quem Dominus daturus est nobis : veni nobiscum, ut benefaciamus tibi, quia Dominus bona promisit Israëli.</verse><verse id="30">Cui ille respondit : Non vadam tecum, sed revertar in terram meam, in qua natus sum.</verse><verse id="31">Et ille : Noli, inquit, nos relinquere : tu enim nosti in quibus locis per desertum castra ponere debeamus, et eris ductor noster.</verse><verse id="32">Cumque nobiscum veneris, quidquid optimum fuerit ex opibus, quas nobis traditurus est Dominus, dabimus tibi.</verse><verse id="33">Profecti sunt ergo de monte Domini viam trium dierum, arcaque fœderis Domini præcedebat eos, per dies tres providens castrorum locum.</verse><verse id="34">Nubes quoque Domini super eos erat per diem cum incederent.</verse><verse id="35">Cumque elevaretur arca, dicebat Moyses : Surge, Domine, et dissipentur inimici tui, et fugiant qui oderunt te, a facie tua.</verse><verse id="36">Cum autem deponeretur, aiebat : Revertere, Domine, ad multitudinem exercitus Israël.</verse></chapter><chapter id="11"><verse id="1">Interea ortum est murmur populi, quasi dolentium pro labore, contra Dominum. Quod cum audisset Dominus, iratus est. Et accensus in eos ignis Domini, devoravit extremam castrorum partem.</verse><verse id="2">Cumque clamasset populus ad Moysen, oravit Moyses ad Dominum, et absorptus est ignis.</verse><verse id="3">Vocavitque nomen loci illius, Incensio : eo quod incensus fuisset contra eos ignis Domini.</verse><verse id="4">Vulgus quippe promiscuum, quod ascenderat cum eis, flagravit desiderio, sedens et flens, junctis sibi pariter filiis Israël, et ait : Quis dabit nobis ad vescendum carnes ?</verse><verse id="5">recordamur piscium quos comedebamus in Ægypto gratis : in mentem nobis veniunt cucumeres, et pepones, porrique, et cæpe, et allia.</verse><verse id="6">Anima nostra arida est : nihil aliud respiciunt oculi nostri nisi man.</verse><verse id="7">Erat autem man quasi semen coriandri, coloris bdellii.</verse><verse id="8">Circuibatque populus, et colligens illud, frangebat mola, sive terebat in mortario, coquens in olla, et faciens ex eo tortulas saporis quasi panis oleati.</verse><verse id="9">Cumque descenderet nocte super castra ros, descendebat pariter et man.</verse><verse id="10">Audivit ergo Moyses flentem populum per familias, singulos per ostia tentorii sui. Iratusque est furor Domini valde : sed et Moysi intoleranda res visa est,</verse><verse id="11">et ait ad Dominum : Cur afflixisti servum tuum ? quare non invenio gratiam coram te ? et cur imposuisti pondus universi populi hujus super me ?</verse><verse id="12">Numquid ego concepi omnem hanc multitudinem, vel genui eam, ut dicas mihi : Porta eos in sinu tuo sicut portare solet nutrix infantulum, et defer in terram, pro qua jurasti patribus eorum ?</verse><verse id="13">Unde mihi carnes ut dem tantæ multitudini ? flent contra me, dicentes : Da nobis carnes ut comedamus.</verse><verse id="14">Non possum solus sustinere omnem hunc populum, quia gravis est mihi.</verse><verse id="15">Sin aliter tibi videtur, obsecro ut interficias me, et inveniam gratiam in oculis tuis, ne tantis afficiar malis.</verse><verse id="16">Et dixit Dominus ad Moysen : Congrega mihi septuaginta viros de senibus Israël, quos tu nosti quod senes populi sint ac magistri : et duces eos ad ostium tabernaculi fœderis, faciesque ibi stare tecum,</verse><verse id="17">ut descendam et loquar tibi : et auferam de spiritu tuo, tradamque eis, ut sustentent tecum onus populi, et non tu solus graveris.</verse><verse id="18">Populo quoque dices : Sanctificamini (cras comedetis carnes : ego enim audivi vos dicere : Quis dabit nobis escas carnium ? bene nobis erat in Ægypto), ut det vobis Dominus carnes, et comedatis :</verse><verse id="19">non uno die, nec duobus, vel quinque aut decem, nec viginti quidem,</verse><verse id="20">sed usque ad mensem dierum, donec exeat per nares vestras, et vertatur in nauseam, eo quod repuleritis Dominum, qui in medio vestri est, et fleveritis coram eo, dicentes : Quare egressi sumus ex Ægypto ?</verse><verse id="21">Et ait Moyses : Sexcenta millia peditum hujus populi sunt : et tu dicis : Dabo eis esum carnium mense integro ?</verse><verse id="22">numquid ovium et boum multitudo cædetur, ut possit sufficere ad cibum ? vel omnes pisces maris in unum congregabuntur, ut eos satient ?</verse><verse id="23">Cui respondit Dominus : Numquid manus Domini invalida est ? jam nunc videbis utrum meus sermo opere compleatur.</verse><verse id="24">Venit igitur Moyses, et narravit populo verba Domini, congregans septuaginta viros de senibus Israël, quos stare fecit circa tabernaculum.</verse><verse id="25">Descenditque Dominus per nubem, et locutus est ad eum, auferens de spiritu qui erat in Moyse, et dans septuaginta viris. Cumque requievisset in eis spiritus, prophetaverunt, nec ultra cessaverunt.</verse><verse id="26">Remanserat autem in castris duo viri, quorum unus vocabatur Eldad, et alter Medad, super quos requievit spiritus. Nam et ipsi descripti fuerant, et non exierant ad tabernaculum.</verse><verse id="27">Cumque prophetarent in castris, cucurrit puer, et nuntiavit Moysi, dicens : Eldad et Medad prophetant in castris.</verse><verse id="28">Statim Josue filius Nun, minister Moysi, et electus e pluribus, ait : Domine mi Moyses, prohibe eos.</verse><verse id="29">At ille : Quid, inquit æmularis pro me ? quis tribuat ut omnis populus prophetet, et det eis Dominus spiritum suum ?</verse><verse id="30">Reversusque est Moyses, et majores natu Israël in castra.</verse><verse id="31">Ventus autem egrediens a Domino, arreptans trans mare coturnices detulit, et demisit in castra itinere quantum uno die confici potest, ex omni parte castrorum per circuitum, volabantque in aëre duobus cubitis altitudine super terram.</verse><verse id="32">Surgens ergo populus toto die illo, et nocte, ac die altero, congregavit coturnicum : qui parum, decem coros : et siccaverunt eas per gyrum castrorum.</verse><verse id="33">Adhuc carnes erant in dentibus eorum, nec defecerat hujuscemodi cibus : et ecce furor Domini concitatus in populum, percussit eum plaga magna nimis.</verse><verse id="34">Vocatusque est ille locus, Sepulchra concupiscentiæ : ibi enim sepelierunt populum qui desideraverat. Egressi autem de Sepulchris concupiscentiæ, venerunt in Haseroth, et manserunt ibi.</verse></chapter><chapter id="12"><verse id="1">Locutaque est Maria et Aaron contra Moysen propter uxorem ejus Æthiopissam,</verse><verse id="2">et dixerunt : Num per solum Moysen locutus est Dominus ? nonne et nobis similiter est locutus ? Quod cum audisset Dominus</verse><verse id="3">(erat enim Moyses vir mitissimus super omnes homines qui morabantur in terra),</verse><verse id="4">statim locutus est ad eum, et ad Aaron et Mariam : Egredimini vos tantum tres ad tabernaculum fœderis. Cumque fuissent egressi,</verse><verse id="5">descendit Dominus in columna nubis, et stetit in introitu tabernaculi, vocans Aaron et Mariam. Qui cum issent,</verse><verse id="6">dixit ad eos : Audite sermones meos : si quis fuerit inter vos propheta Domini, in visione apparebo ei, vel per somnium loquar ad illum.</verse><verse id="7">At non talis servus meus Moyses, qui in omni domo mea fidelissimus est :</verse><verse id="8">ore enim ad os loquor ei : et palam, et non per ænigmata et figuras Dominum videt. Quare ergo non timuistis detrahere servo meo Moysi ?</verse><verse id="9">Iratusque contra eos, abiit :</verse><verse id="10">nubes quoque recessit quæ erat super tabernaculum : et ecce Maria apparuit candens lepra quasi nix. Cumque respexisset eam Aaron, et vidisset perfusam lepra,</verse><verse id="11">ait ad Moysen : Obsecro, domine mi, ne imponas nobis hoc peccatum quod stulte commisimus,</verse><verse id="12">ne fiat hæc quasi mortua, et ut abortivum quod projicitur de vulva matris suæ : ecce jam medium carnis ejus devoratum est a lepra.</verse><verse id="13">Clamavitque Moyses ad Dominum, dicens : Deus, obsecro, sana eam.</verse><verse id="14">Cui respondit Dominus : Si pater ejus spuisset in faciem illius, nonne debuerat saltem septem diebus rubore suffundi ? separetur septem diebus extra castra, et postea revocabitur.</verse><verse id="15">Exclusa est itaque Maria extra castra septem diebus : et populus non est motus de loco illo, donec revocata est Maria.</verse></chapter><chapter id="13"><verse id="1">Profectusque est populus de Haseroth, fixis tentoriis in deserto Pharan.</verse><verse id="2">Ibique locutus est Dominus ad Moysen, dicens :</verse><verse id="3">Mitte viros, qui considerent terram Chanaan, quam daturus sum filiis Israël, singulos de singulis tribubus, ex principibus.</verse><verse id="4">Fecit Moyses quod Dominus imperaverat, de deserto Pharan mittens principes viros, quorum ista sunt nomina.</verse><verse id="5">De tribu Ruben, Sammua filium Zechur.</verse><verse id="6">De tribu Simeon, Saphat filium Huri.</verse><verse id="7">De tribu Juda, Caleb filium Jephone.</verse><verse id="8">De tribu Issachar, Igal filium Joseph.</verse><verse id="9">De tribu Ephraim, Osee filium Nun.</verse><verse id="10">De tribu Benjamin, Phalti filium Raphu.</verse><verse id="11">De tribu Zabulon, Geddiel filium Sodi.</verse><verse id="12">De tribu Joseph, sceptri Manasse, Gaddi filium Susi.</verse><verse id="13">De tribu Dan, Ammiel filium Gemalli.</verse><verse id="14">De tribu Aser, Sthur filium Michaël.</verse><verse id="15">De tribu Nephthali, Nahabi filium Vapsi.</verse><verse id="16">De tribu Gad, Guel filium Machi.</verse><verse id="17">Hæc sunt nomina virorum, quos misit Moyses ad considerandam terram : vocavitque Osee filium Nun, Josue.</verse><verse id="18">Misit ergo eos Moyses ad considerandam terram Chanaan, et dixit ad eos : Ascendite per meridianam plagam. Cumque veneritis ad montes,</verse><verse id="19">considerate terram, qualis sit : et populum qui habitator est ejus, utrum fortis sit an infirmus : si pauci numero an plures :</verse><verse id="20">ipsa terra, bona an mala : urbes quales, muratæ an absque muris :</verse><verse id="21">humus, pinguis an sterilis, nemorosa an absque arboribus. Confortamini, et afferte nobis de fructibus terræ. Erat autem tempus quando jam præcoquæ uvæ vesci possunt.</verse><verse id="22">Cumque ascendissent, exploraverunt terram a deserto Sin, usque Rohob intrantibus Emath.</verse><verse id="23">Ascenderuntque ad meridiem, et venerunt in Hebron, ubi erant Achiman et Sisai et Tholmai filii Enac : nam Hebron septem annis ante Tanim urbem Ægypti condita est.</verse><verse id="24">Pergentesque usque ad Torrentem botri, absciderunt palmitem cum uva sua, quem portaverunt in vecte duo viri. De malis quoque granatis et de ficis loci illius tulerunt :</verse><verse id="25">qui appellatus est Nehelescol, id est Torrens botri, eo quod botrum portassent inde filii Israël.</verse><verse id="26">Reversique exploratores terræ post quadraginta dies, omni regione circuita,</verse><verse id="27">venerunt ad Moysen et Aaron et ad omnem cœtum filiorum Israël in desertum Pharan, quod est in Cades. Locutique eis et omni multitudini ostenderunt fructus terræ :</verse><verse id="28">et narraverunt, dicentes : Venimus in terram, ad quam misisti nos, quæ revera fluit lacte et melle, ut ex his fructibus cognosci potest :</verse><verse id="29">sed cultores fortissimos habet, et urbes grandes atque muratas. Stirpem Enac vidimus ibi.</verse><verse id="30">Amalec habitat in meridie, Hethæus et Jebusæus et Amorrhæus in montanis : Chananæus vero moratur juxta mare et circa fluenta Jordanis.</verse><verse id="31">Inter hæc Caleb compescens murmur populi, qui oriebatur contra Moysen, ait : Ascendamus, et possideamus terram, quoniam poterimus obtinere eam.</verse><verse id="32">Alii vero, qui fuerant cum eo, dicebant : Nequaquam ad hunc populum valemus ascendere, quia fortior nobis est.</verse><verse id="33">Detraxeruntque terræ, quam inspexerant, apud filios Israël, dicentes : Terra, quam lustravimus, devorat habitatores suos : populus, quem aspeximus, proceræ staturæ est.</verse></chapter><chapter id="14"><verse id="1">Igitur vociferans omnis turba flevit nocte illa,</verse><verse id="2">et murmurati sunt contra Moysen et Aaron cuncti filii Israël, dicentes :</verse><verse id="3">Utinam mortui essemus in Ægypto : et in hac vasta solitudine utinam pereamus, et non inducat nos Dominus in terram istam, ne cadamus gladio, et uxores ac liberi nostri ducantur captivi. Nonne melius est reverti in Ægyptum ?</verse><verse id="4">Dixeruntque alter ad alterum : Constituamus nobis ducem, et revertamur in Ægyptum.</verse><verse id="5">Quo audito, Moyses et Aaron ceciderunt proni in terram coram omni multitudine filiorum Israël.</verse><verse id="6">At vero Josue filius Nun et Caleb filius Jephone, qui et ipsi lustraverant terram, sciderunt vestimenta sua,</verse><verse id="7">et ad omnem multitudinem filiorum Israël locuti sunt : Terra, quam circuivimus, valde bona est.</verse><verse id="8">Si propitius fuerit Dominus, inducet nos in eam, et tradet humum lacte et melle manantem.</verse><verse id="9">Nolite rebelles esse contra Dominum : neque timeatis populum terræ hujus, quia sicut panem ita eos possumus devorare. Recessit ab eis omne præsidium : Dominus nobiscum est, nolite metuere.</verse><verse id="10">Cumque clamaret omnis multitudo, et lapidibus eos vellet opprimere, apparuit gloria Domini super tectum fœderis cunctis filiis Israël.</verse><verse id="11">Et dixit Dominus ad Moysen : Usquequo detrahet mihi populus iste ? quousque non credent mihi, in omnibus signis quæ feci coram eis ?</verse><verse id="12">Feriam igitur eos pestilentia, atque consumam : te autem faciam principem super gentem magnam, et fortiorem quam hæc est.</verse><verse id="13">Et ait Moyses ad Dominum : Ut audiant Ægyptii, de quorum medio eduxisti populum istum,</verse><verse id="14">et habitatores terræ hujus, qui audierunt quod tu, Domine, in populo isto sis, et facie videaris ad faciem, et nubes tua protegat illos, et in columna nubis præcedas eos per diem, et in columna ignis per noctem :</verse><verse id="15">quod occideris tantam multitudinem quasi unum hominem, et dicant :</verse><verse id="16">Non poterat introducere populum in terram pro qua juraverat : idcirco occidit eos in solitudine ?</verse><verse id="17">Magnificetur ergo fortitudo Domini sicut jurasti, dicens :</verse><verse id="18">Dominus patiens et multæ misericordiæ, auferens iniquitatem et scelera, nullumque innoxium derelinquens, qui visitas peccata patrum in filios in tertiam et quartam generationem.</verse><verse id="19">Dimitte, obsecro, peccatum populi hujus secundum magnitudinem misericordiæ tuæ, sicut propitius fuisti egredientibus de Ægypto usque ad locum istum.</verse><verse id="20">Dixitque Dominus : Dimisi juxta verbum tuum.</verse><verse id="21">Vivo ego : et implebitur gloria Domini universa terra.</verse><verse id="22">Attamen omnes homines qui viderunt majestatem meam, et signa quæ feci in Ægypto et in solitudine, et tentaverunt me jam per decem vices, nec obedierunt voci meæ,</verse><verse id="23">non videbunt terram pro qua juravi patribus eorum, nec quisquam ex illis qui detraxit mihi, intuebitur eam.</verse><verse id="24">Servum meum Caleb, qui plenus alio spiritu secutus est me, inducam in terram hanc, quam circuivit ; et semen ejus possidebit eam.</verse><verse id="25">Quoniam Amalecites et Chananæus habitant in vallibus. Cras movete castra, et revertimini in solitudinem per viam maris Rubri.</verse><verse id="26">Locutusque est Dominus ad Moysen et Aaron, dicens :</verse><verse id="27">Usquequo multitudo hæc pessima murmurat contra me ? querelas filiorum Israël audivi.</verse><verse id="28">Dic ergo eis : Vivo ego, ait Dominus : sicut locuti estis audiente me, sic faciam vobis.</verse><verse id="29">In solitudine hac jacebunt cadavera vestra. Omnes qui numerati estis a viginti annis et supra, et murmurastis contra me,</verse><verse id="30">non intrabitis terram, super quam levavi manum meam ut habitare vos facerem, præter Caleb filium Jephone, et Josue filium Nun.</verse><verse id="31">Parvulos autem vestros, de quibus dixistis quod prædæ hostibus forent, introducam, ut videant terram, quæ vobis displicuit.</verse><verse id="32">Vestra cadavera jacebunt in solitudine.</verse><verse id="33">Filii vestri erunt vagi in deserto annis quadraginta, et portabunt fornicationem vestram, donec consumantur cadavera patrum in deserto,</verse><verse id="34">juxta numerum quadraginta dierum, quibus considerastis terram : annus pro die imputabitur. Et quadraginta annis recipietis iniquitates vestras, et scietis ultionem meam :</verse><verse id="35">quoniam sicut locutus sum, ita faciam omni multitudini huic pessimæ, quæ consurrexit adversum me : in solitudine hac deficiet, et morietur.</verse><verse id="36">Igitur omnes viri, quos miserat Moyses ad contemplandam terram, et qui reversi murmurare fecerant contra eum omnem multitudinem, detrahentes terræ quod esset mala,</verse><verse id="37">mortui sunt atque percussi in conspectu Domini.</verse><verse id="38">Josue autem filius Nun, et Caleb filius Jephone, vixerunt ex omnibus qui perrexerant ad considerandam terram.</verse><verse id="39">Locutusque est Moyses universa verba hæc ad omnes filios Israël, et luxit populus nimis.</verse><verse id="40">Et ecce mane primo surgentes ascenderunt verticem montis, atque dixerunt : Parati sumus ascendere ad locum, de quo Dominus locutus est : quia peccavimus.</verse><verse id="41">Quibus Moyses : Cur, inquit, transgredimini verbum Domini, quod vobis non cedet in prosperum ?</verse><verse id="42">nolite ascendere : non enim est Dominus vobiscum : ne corruatis coram inimicis vestris.</verse><verse id="43">Amalecites et Chananæus ante vos sunt, quorum gladio corruetis, eo quod nolueritis acquiescere Domino : nec erit Dominus vobiscum.</verse><verse id="44">At illi contenebrati ascenderunt in verticem montis. Arca autem testamenti Domini et Moyses non recesserunt de castris.</verse><verse id="45">Descenditque Amalecites et Chananæus, qui habitabat in monte : et percutiens eos atque concidens, persecutus est eos usque Horma.</verse></chapter><chapter id="15"><verse id="1">Locutus est Dominus ad Moysen, dicens :</verse><verse id="2">Loquere ad filios Israël, et dices ad eos : Cum ingressi fueritis terram habitationis vestræ, quam ego dabo vobis,</verse><verse id="3">et feceritis oblationem Domino in holocaustum, aut victimam, vota solventes, vel sponte offerentes munera, aut in solemnitatibus vestris adolentes odorem suavitatis Domino, de bobus sive de ovibus :</verse><verse id="4">offeret quicumque immolaverit victimam, sacrificium similæ, decimam partem ephi, conspersæ oleo, quod mensuram habebit quartam partem hin :</verse><verse id="5">et vinum ad liba fundenda ejusdem mensuræ dabit in holocaustum sive in victimam. Per agnos singulos</verse><verse id="6">et arietes erit sacrificium similæ duarum decimarum, quæ conspersa sit oleo tertiæ partis hin :</verse><verse id="7">et vinum ad libamentum tertiæ partis ejusdem mensuræ offeret in odorem suavitatis Domino.</verse><verse id="8">Quando vero de bobus feceris holocaustum aut hostiam, ut impleas votum vel pacificas victimas,</verse><verse id="9">dabis per singulos boves similæ tres decimas conspersæ oleo, quod habeat medium mensuræ hin :</verse><verse id="10">et vinum ad liba fundenda ejusdem mensuræ in oblationem suavissimi odoris Domino.</verse><verse id="11">Sic facies</verse><verse id="12">per singulos boves et arietis et agnos et hædos.</verse><verse id="13">Tam indigenæ quam peregrini</verse><verse id="14">eodem ritu offerent sacrificia.</verse><verse id="15">Unum præceptum erit atque judicium tam vobis quam advenis terræ.</verse><verse id="16">Locutus est Dominus ad Moysen, dicens :</verse><verse id="17">Loquere filiis Israël, et dices ad eos :</verse><verse id="18">Cum veneritis in terram, quam dabo vobis,</verse><verse id="19">et comederitis de panibus regionis illius, separabitis primitias Domino</verse><verse id="20">de cibis vestris. Sicut de areis primitias separatis,</verse><verse id="21">ita et de pulmentis dabitis primitiva Domino.</verse><verse id="22">Quod si per ignorantiam præterieritis quidquam horum, quæ locutus est Dominus ad Moysen,</verse><verse id="23">et mandavit per eum ad vos, a die qua cœpit jubere et ultra,</verse><verse id="24">oblitaque fuerit facere multitudo : offeret vitulum de armento, holocaustum in odorem suavissimum Domino, et sacrificum ejus ac liba, ut cæremoniæ postulant, hircumque pro peccato :</verse><verse id="25">et rogabit sacerdos pro omni multitudine filiorum Israël, et dimittetur eis, quoniam non sponte peccaverunt, nihilominus offerentes incensum Domino pro se et pro peccato atque errore suo :</verse><verse id="26">et dimittetur universæ plebi filiorum Israël, et advenis qui peregrinantur inter eos : quoniam culpa est omnis populi per ignorantiam.</verse><verse id="27">Quod si anima una nesciens peccaverit, offeret capram anniculam pro peccato suo :</verse><verse id="28">et deprecabitur pro ea sacerdos, quod inscia peccaverit coram Domino : impetrabitque ei veniam, et dimittetur illi.</verse><verse id="29">Tam indigenis quam advenis una lex erit omnium, qui peccaverint ignorantes.</verse><verse id="30">Anima vero, quæ per superbiam aliquid commiserit, sive civis sit ille, sive peregrinus (quoniam adversus Dominum rebellis fuit), peribit de populo suo :</verse><verse id="31">verbum enim Domini contempsit, et præceptum illius fecit irritum : idcirco delebitur, et portabit iniquitatem suam.</verse><verse id="32">Factum est autem, cum essent filii Israël in solitudine, et invenissent hominem colligentem ligna in die sabbati,</verse><verse id="33">obtulerunt eum Moysi et Aaron et universæ multitudini.</verse><verse id="34">Qui recluserunt eum in carcerem, nescientes quid super eo facere deberent.</verse><verse id="35">Dixitque Dominus ad Moysen : Morte moriatur homo iste : obruat eum lapidibus omnis turba extra castra.</verse><verse id="36">Cumque eduxissent eum foras, obruerunt lapidibus, et mortuus est, sicut præceperat Dominus.</verse><verse id="37">Dixit quoque Dominus ad Moysen :</verse><verse id="38">Loquere filiis Israël, et dices ad eos ut faciant sibi fimbrias per angulos palliorum, ponentes in eis vittas hyacinthinas :</verse><verse id="39">quas cum viderint, recordentur omnium mandatorum Domini, nec sequantur cogitationes suas et oculos per res varias fornicantes,</verse><verse id="40">sed magis memores præceptorum Domini faciant ea, sintque sancti Deo suo.</verse><verse id="41">Ego Dominus Deus vester, qui eduxi vos de terra Ægypti, ut essem Deus vester.</verse></chapter><chapter id="16"><verse id="1">Ecce autem Core filius Isaar, filii Caath, filii Levi, et Dathan atque Abiron filii Eliab, Hon quoque filius Pheleth de filiis Ruben,</verse><verse id="2">surrexerunt contra Moysen, aliique filiorum Israël ducenti quinquaginta viri proceres synagogæ, et qui tempore concilii per nomina vocabantur.</verse><verse id="3">Cumque stetissent adversum Moysen et Aaron, dixerunt : Sufficiat vobis, quia omnis multitudo sanctorum est, et in ipsis est Dominus : cur elevamini super populum Domini ?</verse><verse id="4">Quod cum audisset Moyses, cecidit pronus in faciem :</verse><verse id="5">locutusque ad Core et ad omnem multitudinem : Mane, inquit, notum faciet Dominus qui ad se pertineant, et sanctos applicabit sibi : et quos elegerit, appropinquabunt ei.</verse><verse id="6">Hoc igitur facite : tollat unusquisque thuribula sua, tu Core, et omne concilium tuum :</verse><verse id="7">et hausto cras igne, ponite desuper thymiama coram Domino : et quemcumque elegerit, ipse erit sanctus : multum erigimini filii Levi.</verse><verse id="8">Dixitque rursum ad Core : Audite, filii Levi :</verse><verse id="9">num parum vobis est quod separavit vos Deus Israël ab omni populo, et junxit sibi, ut serviretis ei in cultu tabernaculi, et staretis coram frequentia populi, et ministraretis ei ?</verse><verse id="10">idcirco ad se fecit accedere te et omnes fratres tuos filios Levi, ut vobis etiam sacerdotium vindicetis,</verse><verse id="11">et omnis globus tuus stet contra Dominum ? quid est enim Aaron ut murmuretis contra eum ?</verse><verse id="12">Misit ergo Moyses ut vocaret Dathan et Abiron filios Eliab. Qui responderunt : Non venimus.</verse><verse id="13">Numquid parum est tibi quod eduxisti nos de terra, quæ lacte et melle manabat, ut occideres in deserto, nisi et dominatus fueris nostri ?</verse><verse id="14">Revera induxisti nos in terram, quæ fluit rivis lactis et mellis, et dedisti nobis possessiones agrorum et vinearum : an et oculos nostros vis eruere ? non venimus.</verse><verse id="15">Iratusque Moyses valde, ait ad Dominum : Ne respicias sacrificia eorum : tu scis quod ne asellum quidem umquam acceperim ab eis, nec afflixerim quempiam eorum.</verse><verse id="16">Dixitque ad Core : Tu, et omnis congregatio tua, state seorsum coram Domino, et Aaron die crastino separatim.</verse><verse id="17">Tollite singuli thuribula vestra, et ponite super ea incensum, offerentes Domino ducenta quinquaginta thuribula : Aaron quoque teneat thuribulum suum.</verse><verse id="18">Quod cum fecissent, stantibus Moyses et Aaron,</verse><verse id="19">et coacervassent adversum eos omnem multitudinem ad ostium tabernaculi, apparuit cunctis gloria Domini.</verse><verse id="20">Locutusque Dominus ad Moysen et Aaron, ait :</verse><verse id="21">Separamini de medio congregationis hujus, ut eos repente disperdam.</verse><verse id="22">Qui ceciderunt proni in faciem, atque dixerunt : Fortissime Deus spirituum universæ carnis, num uno peccante, contra omnes ira tua desæviet ?</verse><verse id="23">Et ait Dominus ad Moysen :</verse><verse id="24">Præcipe universo populo ut separetur a tabernaculis Core et Dathan et Abiron.</verse><verse id="25">Surrexitque Moyses, et abiit ad Dathan et Abiron : et sequentibus eum senioribus Israël,</verse><verse id="26">dixit ad turbam : Recedite a tabernaculis hominum impiorum, et nolite tangere quæ ad eos pertinent, ne involvamini in peccatis eorum.</verse><verse id="27">Cumque recessissent a tentoriis eorum per circuitum, Dathan et Abiron egressi stabant in introitu papilionum suorum cum uxoribus et liberis, omnique frequentia.</verse><verse id="28">Et ait Moyses : In hoc scietis quod Dominus miserit me ut facerem universa quæ cernitis, et non ex proprio ea corde protulerim :</verse><verse id="29">si consueta hominum morte interierint, et visitaverit eos plaga, qua et ceteri visitari solent, non misit me Dominus :</verse><verse id="30">sin autem novam rem fecerit Dominus, ut aperiens terra os suum deglutiat eos et omnia quæ ad illos pertinent, descenderintque viventes in infernum, scietis quod blasphemaverint Dominum.</verse><verse id="31">Confestim igitur ut cessavit loqui, dirupta est terra sub pedibus eorum :</verse><verse id="32">et aperiens os suum, devoravit illos cum tabernaculis suis et universa substantia eorum,</verse><verse id="33">descenderuntque vivi in infernum operti humo, et perierunt de medio multitudinis.</verse><verse id="34">At vero omnis Israël, qui stabat per gyrum, fugit ad clamorem pereuntium, dicens : Ne forte et nos terra deglutiat.</verse><verse id="35">Sed et ignis egressus a Domino interfecit ducentos quinquaginta viros, qui offerebant incensum.</verse><verse id="36">Locutusque est Dominus ad Moysen, dicens :</verse><verse id="37">Præcipe Eleazaro filio Aaron sacerdoti ut tollat thuribula quæ jacent in incendio, et ignem huc illucque dispergat : quoniam sanctificata sunt</verse><verse id="38">in mortibus peccatorum : producatque ea in laminas, et affigat altari, eo quod oblatum sit in eis incensum Domino, et sanctificata sint, ut cernant ea pro signo et monimento filii Israël.</verse><verse id="39">Tulit ergo Eleazar sacerdos thuribula ænea, in quibus obtulerant hi quos incendium devoravit, et produxit ea in laminas, affigens altari :</verse><verse id="40">ut haberent postea filii Israël, quibus commonerentur ne quis accedat alienigena, et qui non est de semine Aaron ad offerendum incensum Domino, ne patiatur sicut passus est Core, et omnis congregatio ejus, loquente Domino ad Moysen.</verse><verse id="41">Murmuravit autem omnis multitudo filiorum Israël sequenti die contra Moysen et Aaron, dicens : Vos interfecistis populum Domini.</verse><verse id="42">Cumque oriretur seditio, et tumultus incresceret,</verse><verse id="43">Moyses et Aaron fugerunt ad tabernaculum fœderis. Quod, postquam ingressi sunt, operuit nubes, et apparuit gloria Domini.</verse><verse id="44">Dixitque Dominus ad Moysen :</verse><verse id="45">Recedite de medio hujus multitudinis, etiam nunc delebo eos. Cumque jacerent in terra,</verse><verse id="46">dixit Moyses ad Aaron : Tolle thuribulum, et hausto igne de altari, mitte incensum desuper, pergens cito ad populum, ut roges pro eis : jam enim egressa est ira a Domino, et plaga desævit.</verse><verse id="47">Quod cum fecisset Aaron, et cucurrisset ad mediam multitudinem, quam jam vastabat incendium, obtulit thymiama :</verse><verse id="48">et stans inter mortuos ac viventes, pro populo deprecatus est, et plaga cessavit.</verse><verse id="49">Fuerunt autem qui percussi sunt, quatuordecim millia hominum, et septingenti, absque his qui perierant in seditione Core.</verse><verse id="50">Reversusque est Aaron ad Moysen ad ostium tabernaculi fœderis postquam quievit interitus.</verse></chapter><chapter id="17"><verse id="1">Et locutus est Dominus ad Moysen, dicens :</verse><verse id="2">Loquere ad filios Israël, et accipe ab eis virgas singulas per cognationes suas, a cunctis principibus tribuum, virgas duodecim, et uniuscujusque nomen superscribes virgæ suæ.</verse><verse id="3">Nomen autem Aaron erit in tribu Levi, et una virga cunctas seorsum familias continebit :</verse><verse id="4">ponesque eas in tabernaculo fœderis coram testimonio, ubi loquar ad te.</verse><verse id="5">Quem ex his elegero, germinabit virga ejus : et cohibebo a me querimonias filiorum Israël, quibus contra vos murmurant.</verse><verse id="6">Locutusque est Moyses ad filios Israël : et dederunt ei omnes principes virgas per singulas tribus : fueruntque virgæ duodecim absque virga Aaron.</verse><verse id="7">Quas cum posuisset Moyses coram Domino in tabernaculo testimonii,</verse><verse id="8">sequenti die regressus invenit germinasse virgam Aaron in domo Levi : et turgentibus gemmis eruperant flores, qui, foliis dilatatis, in amygdalas deformati sunt.</verse><verse id="9">Protulit ergo Moyses omnes virgas de conspectu Domini ad cunctos filios Israël : videruntque, et receperunt singuli virgas suas.</verse><verse id="10">Dixitque Dominus ad Moysen : Refer virgam Aaron in tabernaculum testimonii, ut servetur ibi in signum rebellium filiorum Israël, et quiescant querelæ eorum a me, ne moriantur.</verse><verse id="11">Fecitque Moyses sicut præceperat Dominus.</verse><verse id="12">Dixerunt autem filii Israël ad Moysen : Ecce consumpti sumus, omnes perivimus.</verse><verse id="13">Quicumque accedit ad tabernaculum Domini, moritur. Num usque ad internecionem cuncti delendi sumus ?</verse></chapter><chapter id="18"><verse id="1">Dixitque Dominus ad Aaron : Tu, et filii tui, et domus patris tui tecum, portabitis iniquitatem sanctuarii : et tu et filii tui simul sustinebitis peccata sacerdotii vestri.</verse><verse id="2">Sed et fratres tuos de tribu Levi, et sceptrum patris tui sume tecum, præstoque sint, et ministrent tibi : tu autem et filii tui ministrabitis in tabernaculo testimonii.</verse><verse id="3">Excubabuntque Levitæ ad præcepta tua, et ad cuncta opera tabernaculi : ita dumtaxat ut ad vasa sanctuarii et ad altare non accedant, ne et illi moriantur, et vos pereatis simul.</verse><verse id="4">Sint autem tecum, et excubent in custodiis tabernaculi, et in omnibus cæremoniis ejus. Alienigena non miscebitur vobis.</verse><verse id="5">Excubate in custodia sanctuarii, et in ministerio altaris : ne oriatur indignatio super filios Israël.</verse><verse id="6">Ego dedi vobis fratres vestros Levitas de medio filiorum Israël, et tradidi donum Domino, ut serviant in ministeriis tabernaculi ejus.</verse><verse id="7">Tu autem et filii tui custodite sacerdotium vestrum : et omnia quæ ad cultum altaris pertinent, et intra velum sunt, per sacerdotes administrabuntur : si quis externus accesserit, occidetur.</verse><verse id="8">Locutusque est Dominus ad Aaron : Ecce dedi tibi custodiam primitiarum mearum. Omnia quæ sanctificantur a filiis Israël, tradidi tibi et filiis tuis pro officio sacerdotali legitima sempiterna.</verse><verse id="9">Hæc ergo accipies de his, quæ sanctificantur et oblata sunt Domino. Omnis oblatio, et sacrificium, et quidquid pro peccato atque delicto redditur mihi, et cedit in Sancta sanctorum, tuum erit, et filiorum tuorum.</verse><verse id="10">In sanctuario comedes illud : mares tantum edent ex eo, quia consecratum est tibi.</verse><verse id="11">Primitias autem, quas voverint et obtulerint filii Israël, tibi dedi, et filiis tuis, ac filiabus tuis, jure perpetuo : qui mundus est in domo tua, vescetur eis.</verse><verse id="12">Omnem medullam olei, et vini, ac frumenti, quidquid offerunt primitiarum Domino, tibi dedi.</verse><verse id="13">Universa frugum initia, quas gignit humus, et Domino deportantur, cedent in usus tuos : qui mundus est in domo tua, vescetur eis.</verse><verse id="14">Omne quod ex voto reddiderint filii Israël, tuum erit.</verse><verse id="15">Quidquid primum erumpit e vulva cunctæ carnis, quam offerunt Domino, sive ex hominibus, sive de pecoribus fuerit, tui juris erit : ita dumtaxat ut pro hominis primogenito pretium accipias, et omne animal quod immundum est redimi facias,</verse><verse id="16">cujus redemptio erit post unum mensem, siclis argenti quinque, pondere sanctuarii. Siclus viginti obolos habet.</verse><verse id="17">Primogenitum autem bovis, et ovis, et capræ, non facies redimi, quia sanctificata sunt Domino. Sanguinem tantum eorum fundes super altare, et adipes adolebis in suavissimum odorem Domino.</verse><verse id="18">Carnes vero in usum tuum cedent, sicut pectusculum consecratum, et armus dexter : tua erunt.</verse><verse id="19">Omnes primitias sanctuarii, quas offerunt filii Israël Domino, tibi dedi, et filiis, ac filiabus tuis, jure perpetuo. Pactum salis est sempiternum coram Domino, tibi ac filiis tuis.</verse><verse id="20">Dixitque Dominus ad Aaron : In terra eorum nihil possidebitis, nec habebitis partem inter eos : ego pars et hæreditas tua in medio filiorum Israël.</verse><verse id="21">Filiis autem Levi dedi omnes decimas Israëlis in possessionem, pro ministerio, quo serviunt mihi in tabernaculo fœderis :</verse><verse id="22">ut non accedant ultra filii Israël ad tabernaculum, nec committant peccatum mortiferum,</verse><verse id="23">solis filiis Levi mihi in tabernaculo servientibus, et portantibus peccata populi. Legitimum sempiternum erit in generationibus vestris. Nihil aliud possidebunt,</verse><verse id="24">decimarum oblatione contenti, quas in usus eorum et necessaria separavi.</verse><verse id="25">Locutusque est Dominus ad Moysen, dicens :</verse><verse id="26">Præcipe Levitis, atque denuntia : Cum acceperitis a filiis Israël decimas, quas dedi vobis, primitias earum offerte Domino, id est, decimam partem decimæ,</verse><verse id="27">ut reputetur vobis in oblationem primitivorum, tam de areis quam de torcularibus :</verse><verse id="28">et universis quorum accipitis primitias, offerte Domino, et date Aaron sacerdoti.</verse><verse id="29">Omnia quæ offeretis ex decimis, et in donaria Domini separabitis, optima et electa erunt.</verse><verse id="30">Dicesque ad eos : Si præclara et meliora quæque obtuleritis ex decimis, reputabitur vobis quasi de area, et torculari dederitis primitias :</verse><verse id="31">et comedetis eas in omnibus locis vestris, tam vos quam familiæ vestræ : quia pretium est pro ministerio, quo servitis in tabernaculo testimonii.</verse><verse id="32">Et non peccabitis super hoc, egregia vobis et pinguia reservantes, ne polluatis oblationes filiorum Israël, et moriamini.</verse></chapter><chapter id="19"><verse id="1">Locutusque est Dominus ad Moysen et Aaron, dicens :</verse><verse id="2">Ista est religio victimæ, quam constituit Dominus. Præcipe filiis Israël, ut adducant ad te vaccam rufam ætatis integræ, in qua nulla sit macula, nec portaverit jugum :</verse><verse id="3">tradetisque eam Eleazaro sacerdoti, qui eductam extra castra, immolabit in conspectu omnium :</verse><verse id="4">et tingens digitum in sanguine ejus, asperget contra fores tabernaculi septem vicibus,</verse><verse id="5">comburetque eam cunctis videntibus, tam pelle et carnibus ejus quam sanguine et fimo flammæ traditis.</verse><verse id="6">Lignum quoque cedrinum, et hyssopum, coccumque bis tinctum sacerdos mittet in flammam, quæ vaccam vorat.</verse><verse id="7">Et tunc demum, lotis vestibus et corpore suo, ingredietur in castra, commaculatusque erit usque ad vesperum.</verse><verse id="8">Sed et ille qui combusserit eam, lavabit vestimenta sua et corpus, et immundus erit usque ad vesperum.</verse><verse id="9">Colliget autem vir mundus cineres vaccæ, et effundet eos extra castra in loco purissimo, ut sint multitudini filiorum Israël in custodiam, et in aquam aspersionis : quia pro peccato vacca combusta est.</verse><verse id="10">Cumque laverit qui vaccæ portaverat cineres vestimenta sua, immundus erit usque ad vesperum. Habebunt hoc filii Israël, et advenæ qui habitant inter eos, sanctum jure perpetuo.</verse><verse id="11">Qui tetigerit cadaver hominis, et propter hoc septem diebus fuerit immundus,</verse><verse id="12">aspergetur ex hac aqua die tertio et septimo, et sic mundabitur. Si die tertio aspersus non fuerit, septimo non poterit emundari.</verse><verse id="13">Omnis qui tetigerit humanæ animæ morticinum, et aspersus hac commistione non fuerit, polluet tabernaculum Domini et peribit ex Israël : quia aqua expiationis non est aspersus, immundus erit, et manebit spurcitia ejus super eum.</verse><verse id="14">Ista est lex hominis qui moritur in tabernaculo : omnes qui ingrediuntur tentorium illius, et universa vasa quæ ibi sunt, polluta erunt septem diebus.</verse><verse id="15">Vas, quod non habuerit operculum nec ligaturam desuper, immundum erit.</verse><verse id="16">Si quis in agro tetigerit cadaver occisi hominis, aut per se mortui, sive os illius, vel sepulchrum, immundus erit septem diebus.</verse><verse id="17">Tollentque de cineribus combustionis atque peccati, et mittent aquas vivas super eos in vas :</verse><verse id="18">in quibus cum homo mundus tinxerit hyssopum, asperget ex eo omne tentorium, et cunctam supellectilem, et homines hujuscemodi contagione pollutos :</verse><verse id="19">atque hoc modo mundus lustrabit immundum tertio et septimo die : expiatusque die septimo, lavabit et se et vestimenta sua, et immundus erit usque ad vesperum.</verse><verse id="20">Si quis hoc ritu non fuerit expiatus, peribit anima illius de medio ecclesiæ : quia sanctuarium Domini polluit, et non est aqua lustrationis aspersus.</verse><verse id="21">Erit hoc præceptum legitimum sempiternum. Ipse quoque qui aspergit aquas, lavabit vestimenta sua. Omnis qui tetigerit aquas expiationis, immundus erit usque ad vesperum.</verse><verse id="22">Quidquid tetigerit immundus, immundum faciet : et anima, quæ horum quippiam tetigerit, immunda erit usque ad vesperum.</verse></chapter><chapter id="20"><verse id="1">Veneruntque filii Israël et omnis multitudo in desertum Sin, mense primo, et mansit populus in Cades. Mortuaque est ibi Maria, et sepulta in eodem loco.</verse><verse id="2">Cumque indigeret aqua populus, convenerunt adversum Moysen et Aaron :</verse><verse id="3">et versi in seditionem, dixerunt : Utinam periissemus inter fratres nostros coram Domino.</verse><verse id="4">Cur eduxistis ecclesiam Domini in solitudinem, ut et nos et nostra jumenta moriamur ?</verse><verse id="5">quare nos fecistis ascendere de Ægypto, et adduxistis in locum istum pessimum, qui seri non potest, qui nec ficum gignit, nec vineas, nec malogranata, insuper et aquam non habet ad bibendum ?</verse><verse id="6">Ingressusque Moyses et Aaron, dimissa multitudine, tabernaculum fœderis, corruerunt proni in terram, clamaveruntque ad Dominum, atque dixerunt : Domine Deus, audi clamorem hujus populi, et aperi eis thesaurum tuum fontem aquæ vivæ, ut satiati, cesset murmuratio eorum. Et apparuit gloria Domini super eos.</verse><verse id="7">Locutusque est Dominus ad Moysen, dicens :</verse><verse id="8">Tolle virgam, et congrega populum, tu et Aaron frater tuus, et loquimini ad petram coram eis, et illa dabit aquas. Cumque eduxeris aquam de petra, bibet omnis multitudo et jumenta ejus.</verse><verse id="9">Tulit igitur Moyses virgam, quæ erat in conspectu Domini, sicut præceperat ei,</verse><verse id="10">congregata multitudine ante petram : dixitque eis : Audite, rebelles et increduli : num de petra hac vobis aquam poterimus ejicere ?</verse><verse id="11">Cumque elevasset Moyses manum, percutiens virga bis silicem, egressæ sunt aquæ largissimæ, ita ut populus biberet et jumenta.</verse><verse id="12">Dixitque Dominus ad Moysen et Aaron : Quia non credidistis mihi, ut sanctificaretis me coram filiis Israël, non introducetis hos populos in terram, quam dabo eis.</verse><verse id="13">Hæc est aqua contradictionis, ubi jurgati sunt filii Israël contra Dominum, et sanctificatus est in eis.</verse><verse id="14">Misit interea nuntios Moyses de Cades ad regem Edom, qui dicerent : Hæc mandat frater tuus Israël : Nosti omnem laborem qui apprehendit nos,</verse><verse id="15">quomodo descenderint patres nostri in Ægyptum, et habitaverimus ibi multo tempore, afflixerintque nos Ægyptii, et patres nostros :</verse><verse id="16">et quomodo clamaverimus ad Dominum, et exaudierit nos, miseritque angelum, qui eduxerit nos de Ægypto. Ecce in urbe Cades, quæ est in extremis finibus tuis, positi,</verse><verse id="17">obsecramus ut nobis transire liceat per terram tuam. Non ibimus per agros, nec per vineas ; non bibemus aquas de puteis tuis : sed gradiemur via publica, nec ad dexteram nec ad sinistram declinantes, donec transeamus terminos tuos.</verse><verse id="18">Cui respondit Edom : Non transibis per me, alioquin armatus occurram tibi.</verse><verse id="19">Dixeruntque filii Israël : Per tritam gradiemur viam : et si biberimus aquas tuas, nos et pecora nostra, dabimus quod justum est : nulla erit in pretio difficultas, tantum velociter transeamus.</verse><verse id="20">At ille respondit : Non transibis. Statimque egressus est obvius, cum infinita multitudo, et manu forti,</verse><verse id="21">nec voluit acquiescere deprecanti, ut concederet transitum per fines suos. Quam ob rem divertit ab eo Israël.</verse><verse id="22">Cumque castra movissent de Cades, venerunt in montem Hor, qui est in finibus terræ Edom :</verse><verse id="23">ubi locutus est Dominus ad Moysen :</verse><verse id="24">Pergat, inquit, Aaron ad populos suos : non enim intrabit terram, quam dedi filiis Israël, eo quod incredulus fuerit ori meo, ad aquas contradictionis.</verse><verse id="25">Tolle Aaron et filium ejus cum eo, et duces eos in montem Hor.</verse><verse id="26">Cumque nudaveris patrem veste sua, indues ea Eleazarum filium ejus : Aaron colligetur, et morietur ibi.</verse><verse id="27">Fecit Moyses ut præceperat Dominus : et ascenderunt in montem Hor coram omni multitudine.</verse><verse id="28">Cumque Aaron spoliasset vestibus suis, induit eis Eleazarum filium ejus.</verse><verse id="29">Illo mortuo in montis supercilio, descendit cum Eleazaro.</verse></chapter><chapter id="21"><verse id="1">Quod cum audisset Chananæus rex Arad, qui habitabat ad meridiem, venisse scilicet Israël per exploratorum viam, pugnavit contra illum, et victor existens, duxit ex eo prædam.</verse><verse id="2">At Israël voto se Domino obligans, ait : Si tradideris populum istum in manu mea, delebo urbes ejus.</verse><verse id="3">Exaudivitque Dominus preces Israël, et tradidit Chananæum, quem ille interfecit subversis urbibus ejus : et vocavit nomen loci illius Horma, id est, anathema.</verse><verse id="4">Profecti sunt autem et de monte Hor, per viam quæ ducit ad mare Rubrum, ut circumirent terram Edom. Et tædere cœpit populum itineris ac laboris :</verse><verse id="5">locutusque contra Deum et Moysen, ait : Cur eduxisti nos de Ægypto, ut moreremur in solitudine ? deest panis, non sunt aquæ : anima nostra jam nauseat super cibo isto levissimo.</verse><verse id="6">Quam ob rem misit Dominus in populum ignitos serpentes, ad quorum plagas et mortes plurimorum,</verse><verse id="7">venerunt ad Moysen, atque dixerunt : Peccavimus, quia locuti sumus contra Dominum et te : ora ut tollat a nobis serpentes. Oravitque Moyses pro populo,</verse><verse id="8">et locutus est Dominus ad eum : Fac serpentem æneum, et pone eum pro signo : qui percussus aspexerit eum, vivet.</verse><verse id="9">Fecit ergo Moyses serpentem æneum, et posuit eum pro signo : quem cum percussi aspicerent, sanabantur.</verse><verse id="10">Profectique filii Israël castrametati sunt in Oboth.</verse><verse id="11">Unde egressi fixere tentoria in Jeabarim, in solitudine quæ respicit Moab contra orientalem plagam.</verse><verse id="12">Et inde moventes, venerunt ad torrentem Zared.</verse><verse id="13">Quem relinquentes castrametati sunt contra Arnon, quæ est in deserto, et prominet in finibus Amorrhæi. Siquidem Arnon terminus est Moab, dividens Moabitas et Amorrhæos.</verse><verse id="14">Unde dicitur in libro bellorum Domini :
Sicut fecit in mari Rubro,
sic faciet in torrentibus Arnon.</verse><verse id="15">Scopuli torrentium inclinati sunt, ut requiescerent in Ar,
et recumberent in finibus Moabitarum.</verse><verse id="16">Ex eo loco apparuit puteus, super quo locutus est Dominus ad Moysen : Congrega populum, et dabo ei aquam.</verse><verse id="17">Tunc cecinit Israël carmen istud :
Ascendat puteus.
Concinebant :</verse><verse id="18">Puteus, quem foderunt principes
et paraverunt duces multitudinis
in datore legis, et in baculis suis.
De solitudine, Matthana.</verse><verse id="19">De Matthana in Nahaliel : de Nahaliel in Bamoth.</verse><verse id="20">De Bamoth, vallis est in regione Moab, in vertice Phasga, quod respicit contra desertum.</verse><verse id="21">Misit autem Israël nuntios ad Sehon regem Amorrhæorum, dicens :</verse><verse id="22">Obsecro ut transire mihi liceat per terram tuam : non declinabimus in agros et vineas ; non bibemus aquas ex puteis : via regia gradiemur, donec transeamus terminos tuos.</verse><verse id="23">Qui concedere noluit ut transiret Israël per fines suos : quin potius exercitu congregato, egressus est obviam in desertum, et venit in Jasa, pugnavitque contra eum.</verse><verse id="24">A quo percussus est in ore gladii, et possessa est terra ejus ab Arnon usque Jeboc, et filios Ammon : quia forti præsidio tenebantur termini Ammonitarum.</verse><verse id="25">Tulit ergo Israël omnes civitates ejus, et habitavit in urbibus Amorrhæi, in Hesebon scilicet, et viculis ejus.</verse><verse id="26">Urbs Hesebon fuit Sehon regis Amorrhæi, qui pugnavit contra regem Moab : et tulit omnem terram, quæ ditionis illius fuerat usque Arnon.</verse><verse id="27">Idcirco dicitur in proverbio :
Venite in Hesebon : ædificetur, et construatur civitas Sehon :</verse><verse id="28">ignis egressus est de Hesebon, flamma de oppido Sehon,
et devoravit Ar Moabitarum, et habitatores excelsorum Arnon.</verse><verse id="29">Væ tibi Moab ; peristi popule Chamos.
Dedit filios ejus in fugam, et filias in captivitatem regi Amorrhæorum Sehon.</verse><verse id="30">Jugum ipsorum disperiit ad Hesebon usque Dibon :
lassi pervenerunt in Nophe, et usque Medaba.</verse><verse id="31">Habitavit itaque Israël in terra Amorrhæi.</verse><verse id="32">Misitque Moyses qui explorarent Jazer : cujus ceperunt viculos, et possederunt habitatores.</verse><verse id="33">Verteruntque se, et ascenderunt per viam Basan, et occurrit eis Og, rex Basan, cum omni populo suo, pugnaturus in Edrai.</verse><verse id="34">Dixitque Dominus ad Moysen : Ne timeas eum, quia in manu tua tradidi illum, et omnem populum ac terram ejus : faciesque illi sicut fecisti Sehon, regi Amorrhæorum habitatori Hesebon.</verse><verse id="35">Percusserunt igitur et hunc cum filiis suis, universumque populum ejus usque ad internecionem, et possederunt terram illius.</verse></chapter><chapter id="22"><verse id="1">Profectique castrametati sunt in campestribus Moab, ubi trans Jordanem Jericho sita est.</verse><verse id="2">Videns autem Balac filius Sephor omnia quæ fecerat Israël Amorrhæo,</verse><verse id="3">et quod pertimuissent eum Moabitæ, et impetum ejus ferre non possent,</verse><verse id="4">dixit ad majores natu Madian : Ita delebit hic populus omnes, qui in nostris finibus commorantur, quomodo solet bos herbas usque ad radices carpere. Ipse erat eo tempore rex in Moab.</verse><verse id="5">Misit ergo nuntios ad Balaam filium Beor ariolum, qui habitabat super flumen terræ filiorum Ammon, ut vocarent eum, et dicerent : Ecce egressus est populus ex Ægypto, qui operuit superficiem terræ, sedens contra me.</verse><verse id="6">Veni igitur, et maledic populo huic, quia fortior me est : si quomodo possim percutere et ejicere eum de terra mea. Novi enim quod benedictus sit cui benedixeris, et maledictus in quem maledicta congesseris.</verse><verse id="7">Perrexeruntque seniores Moab, et majores natu Madian, habentes divinationis pretium in manibus. Cumque venissent ad Balaam, et narrassent ei omnia verba Balac,</verse><verse id="8">ille respondit : Manete hic nocte, et respondebo quidquid mihi dixerit Dominus. Manentibus illis apud Balaam, venit Deus, et ait ad eum :</verse><verse id="9">Quid sibi volunt homines isti apud te ?</verse><verse id="10">Respondit : Balac filius Sephor rex Moabitarum misit ad me,</verse><verse id="11">dicens : Ecce populus qui egressus est de Ægypto, operuit superficiem terræ : veni, et maledic ei, si quomodo possim pugnans abigere eum.</verse><verse id="12">Dixitque Deus ad Balaam : Noli ire cum eis, neque maledicas populo : quia benedictus est.</verse><verse id="13">Qui mane consurgens dixit ad principes : Ite in terram vestram, quia prohibuit me Dominus venire vobiscum.</verse><verse id="14">Reversi principes dixerunt ad Balac : Noluit Balaam venire nobiscum.</verse><verse id="15">Rursum ille multo plures et nobiliores quam ante miserat, misit.</verse><verse id="16">Qui cum venissent ad Balaam, dixerunt : Sic dicit Balac filius Sephor : Ne cuncteris venire ad me :</verse><verse id="17">paratus sum honorare te, et quidquid volueris, dabo tibi : veni, et maledic populo isti.</verse><verse id="18">Respondit Balaam : Si dederit mihi Balac plenam domum suam argenti et auri, non potero immutare verbum Domini Dei mei, ut vel plus, vel minus loquar.</verse><verse id="19">Obsecro ut hic maneatis etiam hac nocte, et scire queam quid mihi rursum respondeat Dominus.</verse><verse id="20">Venit ergo Deus ad Balaam nocte, et ait ei : Si vocare te venerunt homines isti, surge, et vade cum eis : ita dumtaxat, ut quod tibi præcepero, facias.</verse><verse id="21">Surrexit Balaam mane, et strata asina sua profectus est cum eis.</verse><verse id="22">Et iratus est Deus. Stetitque angelus Domini in via contra Balaam, qui insidebat asinæ, et duos pueros habebat secum.</verse><verse id="23">Cernens asina angelum stantem in via, evaginato gladio, avertit se de itinere, et ibat per agrum. Quam cum verberaret Balaam, et vellet ad semitam reducere,</verse><verse id="24">stetit angelus in angustiis duarum maceriarum, quibus vineæ cingebantur.</verse><verse id="25">Quem videns asina, junxit se parieti, et attrivit sedentis pedem. At ille iterum verberabat eam :</verse><verse id="26">et nihilominus angelus ad locum angustum transiens, ubi nec ad dexteram, nec ad sinistram poterat deviare, obvius stetit.</verse><verse id="27">Cumque vidisset asina stantem angelum, concidit sub pedibus sedentis : qui iratus, vehementius cædebat fuste latera ejus.</verse><verse id="28">Aperuitque Dominus os asinæ, et locuta est : Quid feci tibi ? cur percutis me ecce jam tertio ?</verse><verse id="29">Respondit Balaam : Quia commeruisti, et illusisti mihi : utinam haberem gladium, ut te percuterem !</verse><verse id="30">Dixit asina : Nonne animal tuum sum, cui semper sedere consuevisti usque in præsentem diem ? dic quid simile umquam fecerim tibi. At ille ait : Numquam.</verse><verse id="31">Protinus aperuit Dominus oculos Balaam, et vidit angelum stantem in via, evaginato gladio, adoravitque eum pronus in terram.</verse><verse id="32">Cui angelus : Cur, inquit, tertio verberas asinam tuam ? ego veni ut adversarer tibi, quia perversa est via tua, mihique contraria :</verse><verse id="33">et nisi asina declinasset de via, dans locum resistenti, te occidissem, et illa viveret.</verse><verse id="34">Dixit Balaam : Peccavi, nesciens quod tu stares contra me : et nunc si displicet tibi ut vadam, revertar.</verse><verse id="35">Ait angelus : Vade cum istis, et cave ne aliud quam præcepero tibi loquaris. Ivit igitur cum principibus.</verse><verse id="36">Quod cum audisset Balac, egressus est in occursum ejus in oppido Moabitarum, quod situm est in extremis finibus Arnon.</verse><verse id="37">Dixitque ad Balaam : Misi nuntios ut vocarent te : cur non statim venisti ad me ? an quia mercedem adventui tuo reddere nequeo ?</verse><verse id="38">Cui ille respondit : Ecce adsum : numquid loqui potero aliud, nisi quod Deus posuerit in ore meo ?</verse><verse id="39">Perrexerunt ergo simul, et venerunt in urbem, quæ in extremis regni ejus finibus erat.</verse><verse id="40">Cumque occidisset Balac boves et oves, misit ad Balaam, et principes qui cum eo erant, munera.</verse><verse id="41">Mane autem facto, duxit eum ad excelsa Baal, et intuitus est extremam partem populi.</verse></chapter><chapter id="23"><verse id="1">Dixitque Balaam ad Balac : Ædifica mihi hic septem aras, et para totidem vitulos, ejusdemque numeri arietes.</verse><verse id="2">Cumque fecisset juxta sermonem Balaam, imposuerunt simul vitulum et arietem super aram.</verse><verse id="3">Dixitque Balaam ad Balac : Sta paulisper juxta holocaustum tuum, donec vadam, si forte occurrat mihi Dominus, et quodcumque imperaverit, loquar tibi.</verse><verse id="4">Cumque abiisset velociter, occurrit illi Deus. Locutusque ad eum Balaam : Septem, inquit, aras erexi, et imposui vitulum et arietem desuper.</verse><verse id="5">Dominus autem posuit verbum in ore ejus, et ait : Revertere ad Balac, et hæc loqueris.</verse><verse id="6">Reversus invenit stantem Balac juxta holocaustum suum, et omnes principes Moabitarum :</verse><verse id="7">assumptaque parabola sua, dixit :
De Aram adduxit me Balac
rex Moabitarum, de montibus orientis :
Veni, inquit, et maledic Jacob ;
propera, et detestare Israël.</verse><verse id="8">Quomodo maledicam, cui non maledixit Deus ?
qua ratione detester, quem Dominus non detestatur ?</verse><verse id="9">De summis silicibus videbo eum,
et de collibus considerabo illum.
Populus solus habitabit,
et inter gentes non reputabitur.</verse><verse id="10">Quis dinumerare possit pulverem Jacob,
et nosse numerum stirpis Israël ?
Moriatur anima mea morte justorum,
et fiant novissima mea horum similia.</verse><verse id="11">Dixitque Balac ad Balaam : Quid est hoc quod agis ? ut malediceres inimicis meis vocavi te, et tu e contrario benedicis eis.</verse><verse id="12">Cui ille respondit : Num aliud possum loqui, nisi quod jusserit Dominus ?</verse><verse id="13">Dixit ergo Balac : Veni mecum in alterum locum unde partem Israël videas, et totum videre non possis : inde maledicito ei.</verse><verse id="14">Cumque duxisset eum in locum sublimem, super verticem montis Phasga, ædificavit Balaam septem aras, et impositis supra vitulo atque ariete,</verse><verse id="15">dixit ad Balac : Sta hic juxta holocaustum tuum, donec ego obvius pergam.</verse><verse id="16">Cui cum Dominus occurrisset, posuissetque verbum in ore ejus, ait : Revertere ad Balac, et hæc loqueris ei.</verse><verse id="17">Reversus invenit eum stantem juxta holocaustum suum, et principes Moabitarum cum eo. Ad quem Balac : Quid, inquit, locutus est Dominus ?</verse><verse id="18">At ille, assumpta parabola sua, ait :
Sta, Balac, et ausculta ; audi, fili Sephor :</verse><verse id="19">non est Deus quasi homo, ut mentiatur,
nec ut filius hominis, ut mutetur.
Dixit ergo, et non faciet ?
locutus est, et non implebit ?</verse><verse id="20">Ad benedicendum adductus sum :
benedictionem prohibere non valeo.</verse><verse id="21">Non est idolum in Jacob,
nec videtur simulacrum in Israël.
Dominus Deus ejus cum eo est,
et clangor victoriæ regis in illo.</verse><verse id="22">Deus eduxit illum de Ægypto,
cujus fortitudo similis est rhinocerotis.</verse><verse id="23">Non est augurium in Jacob,
nec divinatio in Israël :
temporibus suis dicetur Jacob et Israëli quid operatus sit Deus.</verse><verse id="24">Ecce populus ut leæna consurget,
et quasi leo erigetur :
non accubabit donec devoret prædam,
et occisorum sanguinem bibat.</verse><verse id="25">Dixitque Balac ad Balaam : Nec maledicas ei, nec benedicas.</verse><verse id="26">Et ille ait : Nonne dixi tibi quod quidquid mihi Deus imperaret, hoc facerem ?</verse><verse id="27">Et ait Balac ad eum : Veni, et ducam te ad alium locum : si forte placeat Deo ut inde maledicas eis.</verse><verse id="28">Cumque duxisset eum super verticem montis Phogor, qui respicit solitudinem,</verse><verse id="29">dixit ei Balaam : Ædifica mihi hic septem aras, et para totidem vitulos, ejusdemque numeri arietes.</verse><verse id="30">Fecit Balac ut Balaam dixerat : imposuitque vitulos et arietes per singulas aras.</verse></chapter><chapter id="24"><verse id="1">Cumque vidisset Balaam quod placeret Domino ut benediceret Israëli, nequaquam abiit ut ante perrexerat, ut augurium quæreret : sed dirigens contra desertum vultum suum,</verse><verse id="2">et elevans oculos, vidit Israël in tentoriis commorantem per tribus suas : et irruente in se spiritu Dei,</verse><verse id="3">assumpta parabola, ait :
Dixit Balaam filius Beor :
dixit homo, cujus obturatus est oculus :</verse><verse id="4">dixit auditor sermonum Dei,
qui visionem Omnipotentis intuitus est,
qui cadit, et sic aperiuntur oculi ejus :</verse><verse id="5">Quam pulchra tabernacula tua, Jacob,
et tentoria tua, Israël !</verse><verse id="6">ut valles nemorosæ,
ut horti juxta fluvios irrigui,
ut tabernacula quæ fixit Dominus,
quasi cedri prope aquas.</verse><verse id="7">Fluet aqua de situla ejus,
et semen illius erit in aquas multas.
Tolletur propter Agag, rex ejus,
et auferetur regnum illius.</verse><verse id="8">Deus eduxit illum de Ægypto,
cujus fortitudo similis est rhinocerotis.
Devorabunt gentes hostes illius,
ossaque eorum confringent, et perforabunt sagittis.</verse><verse id="9">Accubans dormivit ut leo,
et quasi leæna, quam suscitare nullus audebit.
Qui benedixerit tibi, erit et ipse benedictus :
qui maledixerit, in maledictione reputabitur.</verse><verse id="10">Iratusque Balac contra Balaam, complosis manibus ait : Ad maledicendum inimicis meis vocavi te, quibus e contrario tertio benedixisti :</verse><verse id="11">revertere ad locum tuum. Decreveram quidem magnifice honorare te, sed Dominus privavit te honore disposito.</verse><verse id="12">Respondit Balaam ad Balac : Nonne nuntiis tuis, quos misisti ad me, dixi :</verse><verse id="13">Si dederit mihi Balac plenam domum suam argenti et auri, non potero præterire sermonem Domini Dei mei, ut vel boni quid vel mali proferam ex corde meo : sed quidquid Dominus dixerit, hoc loquar ?</verse><verse id="14">verumtamen pergens ad populum meum, dabo consilium, quid populus tuus populo huic faciat extremo tempore.</verse><verse id="15">Sumpta igitur parabola, rursum ait :
Dixit Balaam filius Beor :
dixit homo, cujus obturatus est oculus :</verse><verse id="16">dixit auditor sermonum Dei,
qui novit doctrinam Altissimi,
et visiones Omnipotentis videt,
qui cadens apertos habet oculos :</verse><verse id="17">Videbo eum, sed non modo :
intuebor illum, sed non prope.
Orietur stella ex Jacob,
et consurget virga de Israël :
et percutiet duces Moab,
vastabitque omnes filios Seth.</verse><verse id="18">Et erit Idumæa possessio ejus :
hæreditas Seir cedet inimicis suis :
Israël vero fortiter aget.</verse><verse id="19">De Jacob erit qui dominetur,
et perdat reliquias civitatis.</verse><verse id="20">Cumque vidisset Amalec, assumens parabolam, ait :
Principium gentium Amalec,
cujus extrema perdentur.</verse><verse id="21">Vidit quoque Cinæum : et assumpta parabola, ait :
Robustum quidem est habitaculum tuum :
sed si in petra posueris nidum tuum,</verse><verse id="22">et fueris electus de stirpe Cin,
quamdiu poteris permanere ? Assur enim capiet te.</verse><verse id="23">Assumptaque parabola iterum locutus est :
Heu ! quis victurus est,
quando ista faciet Deus ?</verse><verse id="24">Venient in trieribus de Italia :
superabunt Assyrios, vastabuntque Hebræos, et ad extremum etiam ipsi peribunt.</verse><verse id="25">Surrexitque Balaam, et reversus est in locum suum : Balac quoque via, qua venerat, rediit.</verse></chapter><chapter id="25"><verse id="1">Morabatur autem eo tempore Israël in Settim, et fornicatus est populus cum filiabus Moab,</verse><verse id="2">quæ vocaverunt eos ad sacrificia sua. At ille comederunt et adoraverunt deos earum.</verse><verse id="3">Initiatusque est Israël Beelphegor : et iratus Dominus,</verse><verse id="4">ait ad Moysen : Tolle cunctos principes populi, et suspende eos contra solem in patibulis, ut avertatur furor meus ab Israël.</verse><verse id="5">Dixitque Moyses ad judices Israël : Occidat unusquisque proximos suos, qui initiati sunt Beelphegor.</verse><verse id="6">Et ecce unus de filiis Israël intravit coram fratribus suis ad scortum Madianitidem, vidente Moyse, et omni turba filiorum Israël, qui flebant ante fores tabernaculi.</verse><verse id="7">Quod cum vidisset Phinees filius Eleazari filii Aaron sacerdotis, surrexit de medio multitudinis, et arrepto pugione,</verse><verse id="8">ingressus est post virum Israëlitem in lupanar, et perfodit ambos simul, virum scilicet et mulierem in locis genitalibus. Cessavitque plaga a filiis Israël :</verse><verse id="9">et occisi sunt viginti quatuor millia hominum.</verse><verse id="10">Dixitque Dominus ad Moysen :</verse><verse id="11">Phinees filius Eleazari filii Aaron sacerdotis avertit iram meam a filiis Israël : quia zelo meo commotus est contra eos, ut non ipse delerem filios Israël in zelo meo.</verse><verse id="12">Idcirco loquere ad eum : Ecce do ei pacem fœderis mei,</verse><verse id="13">et erit tam ipsi quam semini ejus pactum sacerdotii sempiternum : quia zelatus est pro Deo suo, et expiavit scelus filiorum Israël.</verse><verse id="14">Erat autem nomen viri Israëlitæ, qui occisus est cum Madianitide, Zambri filius Salu, dux de cognatione et tribu Simeonis.</verse><verse id="15">Porro mulier Madianitis, quæ pariter interfecta est, vocabatur Cozbi filia Sur principis nobilissimi Madianitarum.</verse><verse id="16">Locutusque est Dominus ad Moysen, dicens :</verse><verse id="17">Hostes vos sentiant Madianitæ, et percutite eos :</verse><verse id="18">quia et ipsi hostiliter egerunt contra vos, et decepere insidiis per idolum Phogor, et Cozbi filiam ducis Madian sororem suam, quæ percussa est in die plagæ pro sacrilegio Phogor.</verse></chapter><chapter id="26"><verse id="1">Postquam noxiorum sanguis effusus est, dixit Dominus ad Moysen et Eleazarum filium Aaron sacerdotem :</verse><verse id="2">Numerate omnem summam filiorum Israël a viginti annis et supra, per domos et cognationes suas, cunctos qui possunt ad bella procedere.</verse><verse id="3">Locuti sunt itaque Moyses et Eleazar sacerdos, in campestribus Moab super Jordanem contra Jericho, ad eos qui erant</verse><verse id="4">a viginti annis et supra, sicut Dominus imperaverat, quorum iste est numerus.</verse><verse id="5">Ruben primogenitus Israël : hujus filius, Henoch, a quo familia Henochitarum : et Phallu, a quo familia Phalluitarum :</verse><verse id="6">et Hesron, a quo familia Hesronitarum : et Charmi, a quo familia Charmitarum.</verse><verse id="7">Hæ sunt familiæ de stirpe Ruben : quarum numerus inventus est quadraginta tria millia, et septingenti triginta.</verse><verse id="8">Filius Phallu, Eliab :</verse><verse id="9">hujus filii, Namuel et Dathan et Abiron : isti sunt Dathan et Abiron principes populi, qui surrexerunt contra Moysen et Aaron in seditione Core, quando adversus Dominum rebellaverunt :</verse><verse id="10">et aperiens terra os suum devoravit Core, morientibus plurimis, quando combussit ignis ducentos quinquaginta viros. Et factum est grande miraculum,</verse><verse id="11">ut, Core pereunte, filii illius non perirent.</verse><verse id="12">Filii Simeon per cognationes suas : Namuel, ab hoc familia Namuelitarum : Jamin, ab hoc familia Jaminitarum : Jachin, ab hoc familia Jachinitarum :</verse><verse id="13">Zare, ab hoc familia Zareitarum : Saul, ab hoc familia Saulitarum.</verse><verse id="14">Hæ sunt familiæ de stirpe Simeon, quarum omnis numerus fuit viginti duo millia ducenti.</verse><verse id="15">Filii Gad per cognationes suas : Sephon, ab hoc familia Sephonitarum : Aggi, ab hoc familia Aggitarum : Suni, ab hoc familia Sunitarum :</verse><verse id="16">Ozni, ab hoc familia Oznitarum : Her, ab hoc familia Heritarum :</verse><verse id="17">Arod, ab hoc familia Aroditarum : Ariel, ab hoc familia Arielitarum.</verse><verse id="18">Istæ sunt familiæ Gad, quarum omnis numerus fuit quadraginta millia quingenti.</verse><verse id="19">Filii Juda, Her et Onan, qui ambo mortui sunt in terra Chanaan.</verse><verse id="20">Fueruntque filii Juda per cognationes suas : Sela, a quo familia Selaitarum : Phares, a quo familia Pharesitarum : Zare, a quo familia Zareitarum.</verse><verse id="21">Porro filii Phares : Hesron, a quo familia Hesronitarum : et Hamul, a quo familia Hamulitarum.</verse><verse id="22">Istæ sunt familiæ Juda, quarum omnis numerus fuit septuaginta sex millia quingenti.</verse><verse id="23">Filii Issachar per cognationes suas : Thola, a quo familia Tholaitarum : Phua, a quo familia Phuaitarum :</verse><verse id="24">Jasub, a quo familia Jasubitarum : Semran, a quo familia Semranitarum.</verse><verse id="25">Hæ sunt cognationes Issachar, quarum numerus fuit sexaginta quatuor millia trecenti.</verse><verse id="26">Filii Zabulon per cognationes suas : Sared, a quo familia Sareditarum : Elon, a quo familia Elonitarum : Jalel, a quo familia Jalelitarum.</verse><verse id="27">Hæ sunt cognationes Zabulon, quarum numerus fuit sexaginta millia quingenti.</verse><verse id="28">Filii Joseph per cognationes suas, Manasse et Ephraim.</verse><verse id="29">De Manasse ortus est Machir, a quo familia Machiritarum. Machir genuit Galaad, a quo familia Galaaditarum.</verse><verse id="30">Galaad habuit filios : Jezer, a quo familia Jezeritarum : et Helec, a quo familia Helecitarum :</verse><verse id="31">et Asriel, a quo familia Asrielitarum : et Sechem, a quo familia Sechemitarum :</verse><verse id="32">et Semida, a quo familia Semidaitarum : et Hepher, a quo familia Hepheritarum.</verse><verse id="33">Fuit autem Hepher pater Salphaad, qui filios non habebat, sed tantum filias : quarum ista sunt nomina : Maala, et Noa, et Hegla, et Melcha, et Thersa.</verse><verse id="34">Hæ sunt familiæ Manasse, et numerus earum quinquaginta duo millia septingenti.</verse><verse id="35">Filii autem Ephraim per cognationes suas fuerunt hi : Suthala, a quo familia Suthalaitarum : Becher, a quo familia Becheritarum : Thehen, a quo familia Thehenitarum.</verse><verse id="36">Porro filius Suthala fuit Heran, a quo familia Heranitarum.</verse><verse id="37">Hæ sunt cognationes filiorum Ephraim : quarum numerus fuit triginta duo millia quingenti.</verse><verse id="38">Isti sunt filii Joseph per familias suas. Filii Benjamin in cognationibus suis : Bela, a quo familia Belaitarum : Asbel, a quo familia Asbelitarum : Ahiram, a quo familia Ahiramitarum :</verse><verse id="39">Supham, a quo familia Suphamitarum : Hupham, a quo familia Huphamitarum.</verse><verse id="40">Filii Bela : Hered, et Noëman. De Hered, familia Hereditarum : de Noëman, familia Noëmanitarum.</verse><verse id="41">Hi sunt filii Benjamin per cognationes suas : quorum numerus fuit quadraginta quinque millia sexcenti.</verse><verse id="42">Filii Dan per cognationes suas : Suham, a quo familia Suhamitarum. Hæ sunt cognationes Dan per familias suas.</verse><verse id="43">Omnes fuere Suhamitæ, quorum numerus erat sexaginta quatuor millia quadringenti.</verse><verse id="44">Filii Aser per cognationes suas : Jemna, a quo familia Jemnaitarum : Jessui, a quo familia Jessuitarum : Brie, a quo familia Brieitarum.</verse><verse id="45">Filii Brie : Heber, a quo familia Heberitarum : et Melchiel, a quo familia Melchielitarum.</verse><verse id="46">Nomen autem filiæ Aser fuit Sara.</verse><verse id="47">Hæ cognationes filiorum Aser, et numerus eorum quinquaginta tria millia quadringenti.</verse><verse id="48">Filii Nephthali per cognationes suas : Jesiel, a quo familia Jesielitarum : Guni, a quo familia Gunitarum :</verse><verse id="49">Jeser, a quo familia Jeseritarum : Sellem, a quo familia Sellemitarum.</verse><verse id="50">Hæ sunt cognationes filiorum Nephthali per familias suas : quorum numerus quadraginta quinque millia quadringenti.</verse><verse id="51">Ista est summa filiorum Israël, qui recensiti sunt, sexcenta millia, et mille septingenti triginta.</verse><verse id="52">Locutusque est Dominus ad Moysen, dicens :</verse><verse id="53">Istis dividetur terra juxta numerum vocabulorum in possessiones suas.</verse><verse id="54">Pluribus majorem partem dabis, et paucioribus minorem : singulis, sicut nunc recensiti sunt, tradetur possessio :</verse><verse id="55">ita dumtaxat ut sors terram tribubus dividat et familiis.</verse><verse id="56">Quidquid sorte contigerit, hoc vel plures accipiant, vel pauciores.</verse><verse id="57">Hic quoque est numerus filiorum Levi per familias suas : Gerson, a quo familia Gersonitarum : Caath, a quo familia Caathitarum : Merari, a quo familia Meraritarum.</verse><verse id="58">Hæ sunt familiæ Levi : familia Lobni, familia Hebroni, familia Moholi, familia Musi, familia Core. At vero Caath genuit Amram :</verse><verse id="59">qui habuit uxorem Jochabed filiam Levi, quæ nata est ei in Ægypto. Hæc genuit Amram viro suo filios, Aaron, et Moysen, et Mariam sororem eorum.</verse><verse id="60">De Aaron orti sunt Nadab et Abiu, et Eleazar et Ithamar :</verse><verse id="61">quorum Nadab et Abiu mortui sunt, cum obtulissent ignem alienum coram Domino.</verse><verse id="62">Fueruntque omnes qui numerati sunt, viginti tria millia generis masculini ab uno mense et supra : quia non sunt recensiti inter filios Israël, nec eis cum ceteris data possessio est.</verse><verse id="63">Hic est numerus filiorum Israël, qui descripti sunt a Moyse et Eleazaro sacerdote, in campestribus Moab supra Jordanem contra Jericho :</verse><verse id="64">inter quos, nullus fuit eorum qui ante numerati sunt a Moyse et Aaron in deserto Sinai :</verse><verse id="65">prædixerat enim Dominus quod omnes morerentur in solitudine. Nullusque remansit ex eis, nisi Caleb filius Jephone, et Josue filius Nun.</verse></chapter><chapter id="27"><verse id="1">Accesserunt autem filiæ Salphaad, filii Hepher, filii Galaad, filii Machir, filii Manasse, qui fuit filius Joseph : quarum sunt nomina, Maala, et Noa, et Hegla, et Melcha, et Thersa.</verse><verse id="2">Steteruntque coram Moyse et Eleazaro sacerdote et cunctis principibus populi ad ostium tabernaculi fœderis, atque dixerunt :</verse><verse id="3">Pater noster mortuus est in deserto, nec fuit in seditione, quæ concitata est contra Dominum sub Core, sed in peccato suo mortuus est : hic non habuit mares filios. Cur tollitur nomen illius de familia sua, quia non habuit filium ? date nobis possessionem inter cognatos patris nostri.</verse><verse id="4">Retulitque Moyses causam earum ad judicium Domini.</verse><verse id="5">Qui dixit ad eum :</verse><verse id="6">Justam rem postulant filiæ Salphaad : da eis possessionem inter cognatos patris sui, et ei in hæreditatem succedant.</verse><verse id="7">Ad filios autem Israël loqueris hæc :</verse><verse id="8">Homo cum mortuus fuerit absque filio, ad filiam ejus transibit hæreditas.</verse><verse id="9">Si filiam non habuerit, habebit successores fratres suos.</verse><verse id="10">Quod si et fratres non fuerint, dabitis hæreditatem fratribus patris ejus.</verse><verse id="11">Sin autem nec patruos habuerit, dabitur hæreditas his qui ei proximi sunt. Eritque hoc filiis Israël sanctum lege perpetua, sicut præcepit Dominus Moysi.</verse><verse id="12">Dixit quoque Dominus ad Moysen : Ascende in montem istum Abarim, et contemplare inde terram, quam daturus sum filiis Israël.</verse><verse id="13">Cumque videris eam, ibis et tu ad populum tuum, sicut ivit frater tuus Aaron :</verse><verse id="14">quia offendistis me in deserto Sin in contradictione multitudinis, nec sanctificare me voluistis coram ea super aquas. Hæ sunt aquæ contradictionis in Cades deserti Sin.</verse><verse id="15">Cui respondit Moyses :</verse><verse id="16">Provideat Dominus Deus spirituum omnis carnis hominem, qui sit super multitudinem hanc :</verse><verse id="17">et possit exire et intrare ante eos, et educere eos vel introducere : ne sit populus Domini sicut oves absque pastore.</verse><verse id="18">Dixitque Dominus ad eum : Tolle Josue filium Nun, virum in quo est spiritus, et pone manum tuam super eum.</verse><verse id="19">Qui stabit coram Eleazaro sacerdote et omni multitudine :</verse><verse id="20">et dabis ei præcepta cunctis videntibus, et partem gloriæ tuæ, ut audiat eum omnis synagoga filiorum Israël.</verse><verse id="21">Pro hoc, si quid agendum erit, Eleazar sacerdos consulet Dominum. Ad verbum ejus egredietur et ingredietur ipse, et omnes filii Israël cum eo, et cetera multitudo.</verse><verse id="22">Fecit Moyses ut præceperat Dominus : cumque tulisset Josue, statuit eum coram Eleazaro sacerdote et omni frequentia populi.</verse><verse id="23">Et impositis capiti ejus manibus, cuncta replicavit quæ mandaverat Dominus.</verse></chapter><chapter id="28"><verse id="1">Dixit quoque Dominus ad Moysen :</verse><verse id="2">Præcipe filiis Israël, et dices ad eos : Oblationem meam et panes, et incensum odoris suavissimi offerte per tempora sua.</verse><verse id="3">Hæc sunt sacrificia quæ offerre debetis : agnos anniculos immaculatos duos quotidie in holocaustum sempiternum :</verse><verse id="4">unum offeretis mane, et alterum ad vesperum :</verse><verse id="5">decimam partem ephi similæ, quæ conspersa sit oleo purissimo, et habeat quartam partem hin.</verse><verse id="6">Holocaustum juge est quod obtulistis in monte Sinai in odorem suavissimum incensi Domini.</verse><verse id="7">Et libabitis vini quartam partem hin per agnos singulos in sanctuario Domini.</verse><verse id="8">Alterumque agnum similiter offeretis ad vesperam juxta omnem ritum sacrificii matutini, et libamentorum ejus, oblationem suavissimi odoris Domino.</verse><verse id="9">Die autem sabbati offeretis duos agnos anniculos immaculatos, et duas decimas similæ oleo conspersæ in sacrificio, et liba :</verse><verse id="10">quæ rite funduntur per singula sabbata in holocaustum sempiternum.</verse><verse id="11">In calendis autem offeretis holocaustum Domino, vitulos de armento duos, arietem unum, agnos anniculos septem immaculatos,</verse><verse id="12">et tres decimas similæ oleo conspersæ in sacrificio per singulos vitulos : et duas decimas similæ oleo conspersæ per singulos arietes :</verse><verse id="13">et decimam decimæ similæ ex oleo in sacrificio per agnos singulos : holocaustum suavissimi odoris atque incensi est Domino.</verse><verse id="14">Libamenta autem vini, quæ per singulas fundenda sunt victimas, ista erunt : media pars hin per singulos vitulos, tertia per arietem, quarta per agnum. Hoc erit holocaustum per omnes menses, qui sibi anno vertente succedunt.</verse><verse id="15">Hircus quoque offeretur Domino pro peccatis in holocaustum sempiternum cum libamentis suis.</verse><verse id="16">Mense autem primo, quartadecima die mensis, Phase Domini erit,</verse><verse id="17">et quintadecima die solemnitas : septem diebus vescentur azymis.</verse><verse id="18">Quarum dies prima venerabilis et sancta erit : omne opus servile non facietis in ea.</verse><verse id="19">Offeretisque incensum holocaustum Domino, vitulos de armento duos, arietem unum, agnos anniculos immaculatos septem :</verse><verse id="20">et sacrificia singulorum ex simila quæ conspersa sit oleo, tres decimas per singulos vitulos, et duas decimas per arietem,</verse><verse id="21">et decimam decimæ per agnos singulos, id est, per septem agnos.</verse><verse id="22">Et hircum pro peccato unum, ut expietur pro vobis,</verse><verse id="23">præter holocaustum matutinum, quod semper offeretis.</verse><verse id="24">Ita facietis per singulos dies septem dierum in fomitem ignis, et in odorem suavissimum Domino, qui surget de holocausto, et de libationibus singulorum.</verse><verse id="25">Dies quoque septimus celeberrimus et sanctus erit vobis : omne opus servile non facietis in eo.</verse><verse id="26">Dies etiam primitivorum, quando offeretis novas fruges Domino, expletis hebdomadibus, venerabilis et sancta erit : omne opus servile non facietis in ea.</verse><verse id="27">Offeretisque holocaustum in odorem suavissimum Domino, vitulos de armento duos, arietem unum, et agnos anniculos immaculatos septem :</verse><verse id="28">atque in sacrificiis eorum, similæ oleo conspersæ tres decimas per singulos vitulos, per arietes duas,</verse><verse id="29">per agnos decimam decimæ, qui simul sunt agni septem. Hircum quoque,</verse><verse id="30">qui mactatur pro expiatione : præter holocaustum sempiternum et liba ejus.</verse><verse id="31">Immaculata offeretis omnia cum libationibus suis.</verse></chapter><chapter id="29"><verse id="1">Mensis etiam septimi prima dies venerabilis et sancta erit vobis. Omne opus servile non facietis in ea, quia dies clangoris est et tubarum.</verse><verse id="2">Offeretisque holocaustum in odorem suavissimum Domino, vitulum de armento unum, arietem unum, et agnos anniculos immaculatos septem :</verse><verse id="3">et in sacrificiis eorum, similæ oleo conspersæ tres decimas per singulos vitulos, duas decimas per arietem,</verse><verse id="4">unam decimam per agnum, qui simul sunt agni septem :</verse><verse id="5">et hircum pro peccato, qui offertur in expiationem populi,</verse><verse id="6">præter holocaustum calendarum cum sacrificiis suis, et holocaustum sempiternum cum libationibus solitis : eisdem cæremoniis offeretis in odorem suavissimum incensum Domino.</verse><verse id="7">Decima quoque dies mensis hujus septimi erit vobis sancta atque venerabilis, et affligetis animas vestras : omne opus servile non facietis in ea.</verse><verse id="8">Offeretisque holocaustum Domino in odorem suavissimum, vitulum de armento unum, arietem unum, agnos anniculos immaculatos septem :</verse><verse id="9">et in sacrificiis eorum similæ oleo conspersæ tres decimas per singulos vitulos, duas decimas per arietem,</verse><verse id="10">decimam decimæ per agnos singulos, qui sunt simul agni septem :</verse><verse id="11">et hircum pro peccato, absque his quæ offerri pro delicto solent in expiationem, et holocaustum sempiternum, cum sacrificio et libaminibus eorum.</verse><verse id="12">Quintadecima vero die mensis septimi, quæ vobis sancta erit atque venerabilis, omne opus servile non facietis in ea, sed celebrabitis solemnitatem Domino septem diebus.</verse><verse id="13">Offeretisque holocaustum in odorem suavissimum Domino, vitulos de armento tredecim, arietes duos, agnos anniculos immaculatos quatuordecim :</verse><verse id="14">et in libamentis eorum, similæ oleo conspersæ tres decimas per vitulos singulos, qui sunt simul vituli tredecim, et duas decimas arieti uno, id est, simul arietibus duobus,</verse><verse id="15">et decimam decimæ agnis singulis, qui sunt simul agni quatuordecim :</verse><verse id="16">et hircum pro peccato, absque holocausto sempiterno, et sacrificio, et libamine ejus.</verse><verse id="17">In die altero offeretis vitulos de armento duodecim, arietes duos, agnos anniculos immaculatos quatuordecim :</verse><verse id="18">sacrificiaque et libamina singulorum, per vitulos, et arietes, et agnos rite celebrabitis :</verse><verse id="19">et hircum pro peccato, absque holocausto sempiterno, sacrificioque et libamine ejus.</verse><verse id="20">Die tertio offeretis vitulos undecim, arietes duos, agnos anniculos immaculatos quatuordecim :</verse><verse id="21">sacrificiaque et libamina singulorum, per vitulos, et arietes, et agnos rite celebrabitis :</verse><verse id="22">et hircum pro peccato, absque holocausto sempiterno, sacrificioque et libamine ejus.</verse><verse id="23">Die quarto offeretis vitulos decem, arietes duos, agnos anniculos immaculatos quatuordecim :</verse><verse id="24">sacrificiaque et libamina singulorum, per vitulos, et arietes, et agnos rite celebrabitis :</verse><verse id="25">et hircum pro peccato, absque holocausto sempiterno, sacrificioque ejus et libamine.</verse><verse id="26">Die quinto offeretis vitulos novem, arietes duos, agnos anniculos immaculatos quatuordecim :</verse><verse id="27">sacrificiaque et libamina singulorum, per vitulos, et arietes, et agnos rite celebrabitis :</verse><verse id="28">et hircum pro peccato, absque holocausto sempiterno, sacrificioque ejus et libamine.</verse><verse id="29">Die sexto offeretis vitulos octo, arietes duos, agnos anniculos immaculatos quatuordecim :</verse><verse id="30">sacrificiaque et libamina singulorum, per vitulos, et arietes, et agnos rite celebrabitis :</verse><verse id="31">et hircum pro peccato, absque holocausto sempiterno, sacrificioque ejus et libamine.</verse><verse id="32">Die septimo offeretis vitulos septem, et arietes duos, agnos anniculos immaculatos quatuordecim :</verse><verse id="33">sacrificiaque et libamina singulorum, per vitulos, et arietes, et agnos rite celebrabitis :</verse><verse id="34">et hircum pro peccato, absque holocausto sempiterno, sacrificioque ejus et libamine.</verse><verse id="35">Die octavo, qui est celeberrimus, omne opus servile non facietis,</verse><verse id="36">offerentes holocaustum in odorem suavissimum Domino, vitulum unum, arietem unum, agnos anniculos immaculatos septem :</verse><verse id="37">sacrificiaque et libamina singulorum, per vitulos, et arietes, et agnos rite celebrabitis :</verse><verse id="38">et hircum pro peccato, absque holocausto sempiterno, sacrificioque ejus et libamine.</verse><verse id="39">Hæc offeretis Domino in solemnitatibus vestris : præter vota et oblationes spontaneas in holocausto, in sacrificio, in libamine, et in hostiis pacificis.</verse></chapter><chapter id="30"><verse id="1">Narravitque Moyses filiis Israël omnia quæ ei Dominus imperarat.</verse><verse id="2">Et locutus est ad principes tribuum filiorum Israël : Iste est sermo quem præcepit Dominus :</verse><verse id="3">Si quis virorum votum Domino voverit, aut se constrinxerit juramento : non faciet irritum verbum suum, sed omne quod promisit, implebit.</verse><verse id="4">Mulier si quippiam voverit, et se constrinxerit juramento, quæ est in domo patris sui, et in ætate adhuc puellari : si cognoverit pater votum quod pollicita est, et juramentum quo obligavit animam suam, et tacuerit, voti rea erit :</verse><verse id="5">quidquid pollicita est, et juravit, opere complebit.</verse><verse id="6">Sin autem statim ut audierit, contradixerit pater : et vota et juramenta ejus irrita erunt, nec obnoxia tenebitur sponsioni, eo quod contradixerit pater.</verse><verse id="7">Si maritum habuerit, et voverit aliquid, et semel de ore ejus verbum egrediens animam ejus obligaverit juramento :</verse><verse id="8">quo die audierit vir, et non contradixerit, voti rea erit, reddetque quodcumque promiserat.</verse><verse id="9">Sin autem audiens statim contradixerit, et irritas fecerit pollicitationes ejus, verbaque quibus obstrinxerat animam suam, propitius erit ei Dominus.</verse><verse id="10">Vidua et repudiata quidquid voverint, reddent.</verse><verse id="11">Uxor in domo viri cum se voto constrinxerit et juramento,</verse><verse id="12">si audierit vir, et tacuerit, nec contradixerit sponsioni, reddet quodcumque promiserat.</verse><verse id="13">Sin autem extemplo contradixerit, non tenebitur promissionis rea : quia maritus contradixit, et Dominus ei propitius erit.</verse><verse id="14">Si voverit, et juramento se constrinxerit, ut per jejunium, vel ceterarum rerum abstinentiam affligat animam suam, in arbitrio viri erit ut faciat, sive non faciat.</verse><verse id="15">Quod si audiens vir tacuerit, et in alteram diem distulerit sententiam, quidquid voverat atque promiserat, reddet : quia statim ut audivit, tacuit.</verse><verse id="16">Sin autem contradixerit postquam rescivit, portabit ipse iniquitatem ejus.</verse></chapter><chapter id="31"><verse id="1">Locutusque est Dominus ad Moysen, dicens :</verse><verse id="2">Ulciscere prius filios Israël de Madianitis, et sic colligeris ad populum tuum.</verse><verse id="3">Statimque Moyses : Armate, inquit, ex vobis viros ad pugnam, qui possint ultionem Domini expetere de Madianitis.</verse><verse id="4">Mille viri de singulis tribubus eligantur ex Israël qui mittantur ad bellum.</verse><verse id="5">Dederuntque millenos de singulis tribubus, id est, duodecim millia expeditorum ad pugnam :</verse><verse id="6">quos misit Moyses cum Phinees filio Eleazari sacerdotis, vasa quoque sancta, et tubas ad clangendum tradidit ei.</verse><verse id="7">Cumque pugnassent contra Madianitas atque vicissent, omnes mares occiderunt,</verse><verse id="8">et reges eorum, Evi, et Recem, et Sur, et Hur, et Rebe, quinque principes gentis : Balaam quoque filium Beor interfecerunt gladio.</verse><verse id="9">Ceperuntque mulieres eorum, et parvulos, omniaque pecora, et cunctam supellectilem : quidquid habere potuerant depopulati sunt :</verse><verse id="10">tam urbes quam viculos et castella flamma consumpsit.</verse><verse id="11">Et tulerunt prædam, et universa quæ ceperant tam ex hominibus quam ex jumentis,</verse><verse id="12">et adduxerunt ad Moysen, et Eleazarum sacerdotem, et ad omnem multitudinem filiorum Israël : reliqua autem utensilia portaverunt ad castra in campestribus Moab juxta Jordanem contra Jericho.</verse><verse id="13">Egressi sunt autem Moyses et Eleazar sacerdos, et omnes principes synagogæ, in occursum eorum extra castra.</verse><verse id="14">Iratusque Moyses principibus exercitus, tribunis, et centurionibus qui venerant de bello,</verse><verse id="15">ait : Cur feminas reservastis ?</verse><verse id="16">nonne istæ sunt, quæ deceperunt filios Israël ad suggestionem Balaam, et prævaricari vos fecerunt in Domino super peccato Phogor, unde et percussus est populus ?</verse><verse id="17">ergo cunctos interficite quidquid est generis masculinis, etiam in parvulis : et mulieres, quæ noverunt viros in coitu, jugulate :</verse><verse id="18">puellas autem et omnes feminas virgines reservate vobis :</verse><verse id="19">et manete extra castra septem diebus. Qui occiderit hominem, vel occisum tetigerit, lustrabitur die tertio et septimo.</verse><verse id="20">Et de omni præda, sive vestimentum fuerit, sive vas, et aliquid in utensilia præparatum, de caprarum pellibus, et pilis, et ligno, expiabitur.</verse><verse id="21">Eleazar quoque sacerdos ad viros exercitus, qui pugnaverunt, sic locutus est : Hoc est præceptum legis, quod mandavit Dominus Moysi :</verse><verse id="22">aurum, et argentum, et æs, et ferrum, et plumbum, et stannum,</verse><verse id="23">et omne, quod potest transire per flammas, igne purgabitur : quidquid autem ignem non potest sustinere, aqua expiationis sanctificabitur :</verse><verse id="24">et lavabitis vestimenta vestra die septimo, et purificati postea castra intrabitis.</verse><verse id="25">Dixit quoque Dominus ad Moysen :</verse><verse id="26">Tollite summam eorum quæ capta sunt, ab homine usque ad pecus, tu et Eleazar sacerdos et principes vulgi :</verse><verse id="27">dividesque ex æquo prædam inter eos qui pugnaverunt egressique sunt ad bellum, et inter omnem reliquam multitudinem.</verse><verse id="28">Et separabis partem Domino ab his qui pugnaverunt et fuerunt in bello, unam animam de quingentis, tam ex hominibus quam ex bobus et asinis et ovibus,</verse><verse id="29">et dabis eam Eleazaro sacerdoti, quia primitiæ Domini sunt.</verse><verse id="30">Ex media quoque parte filiorum Israël accipies quinquagesimum caput hominum, et boum, et asinorum, et ovium, cunctorum animantium, et dabis ea Levitis, qui excubant in custodiis tabernaculi Domini.</verse><verse id="31">Feceruntque Moyses et Eleazar sicut præceperat Dominus.</verse><verse id="32">Fuit autem præda, quam exercitus ceperat, ovium sexcenta septuaginta quinque millia,</verse><verse id="33">boum septuaginta duo millia,</verse><verse id="34">asinorum sexaginta millia et mille :</verse><verse id="35">animæ hominum sexus feminei, quæ non cognoverant viros, triginta duo millia.</verse><verse id="36">Dataque est media pars his qui in prælio fuerant, ovium trecenta triginta septem millia quingentæ :</verse><verse id="37">e quibus in partem Domini supputatæ sunt oves sexcentæ septuaginta quinque :</verse><verse id="38">et de bobus triginta sex millibus, boves septuaginta et duo :</verse><verse id="39">de asinis triginta millibus quingentis, asini sexaginta unus :</verse><verse id="40">de animabus hominum sedecim millibus, cesserunt in partem Domini triginta duæ animæ.</verse><verse id="41">Tradiditque Moyses numerum primitiarum Domini Eleazaro sacerdoti, sicut fuerat ei imperatum,</verse><verse id="42">ex media parte filiorum Israël, quam separaverat his qui in prælio fuerant.</verse><verse id="43">De media vero parte, quæ contigerat reliquæ multitudini, id est, de ovibus trecentis triginta septem millibus quingentis,</verse><verse id="44">et de bobus triginta sex millibus,</verse><verse id="45">et de asinis triginta millibus quingentis,</verse><verse id="46">et de hominibus sedecim millibus,</verse><verse id="47">tulit Moyses quinquagesimum caput, et dedit Levitis, qui excubabant in tabernaculo Domini, sicut præceperat Dominus.</verse><verse id="48">Cumque accessissent principes exercitus ad Moysen, et tribuni, centurionesque, dixerunt :</verse><verse id="49">Nos servi tui recensuimus numerum pugnatorum, quos habuimus sub manu nostra : et ne unus quidem defuit.</verse><verse id="50">Ob hanc causam offerimus in donariis Domini singuli quod in præda auri potuimus invenire, periscelides et armillas, annulos et dextralia, ac murænulas, ut depreceris pro nobis Dominum.</verse><verse id="51">Susceperuntque Moyses et Eleazar sacerdos omne aurum in diversis speciebus,</verse><verse id="52">pondo sedecim millia septingentos quinquaginta siclos, a tribunis et centurionibus.</verse><verse id="53">Unusquisque enim quod in præda rapuerat, suum erat.</verse><verse id="54">Et susceptum intulerunt in tabernaculum testimonii, in monimentum filiorum Israël coram Domino.</verse></chapter><chapter id="32"><verse id="1">Filii autem Ruben et Gad habebant pecora multa, et erat illis in jumentis infinita substantia. Cumque vidissent Jazer et Galaad aptas animalibus alendis terras,</verse><verse id="2">venerunt ad Moysen, et ad Elezarum sacerdotem, et principes multitudinis, atque dixerunt :</verse><verse id="3">Ataroth, et Dibon, et Jazer, et Nemra, Hesebon, et Eleale, et Saban, et Nebo, et Beon,</verse><verse id="4">terra, quam percussit Dominus in conspectu filiorum Israël, regio uberrima est ad pastum animalium : et nos servi tui habemus jumenta plurima,</verse><verse id="5">precamurque si invenimus gratiam coram te, ut des nobis famulis tuis eam in possessionem, nec facias nos transire Jordanem.</verse><verse id="6">Quibus respondit Moyses : Numquid fratres vestri ibunt ad pugnam, et vos hic sedebitis ?</verse><verse id="7">cur subvertitis mentes filiorum Israël, ne transire audeant in locum, quem eis daturus est Dominus ?</verse><verse id="8">Nonne ita egerunt patres vestri, quando misi de Cadesbarne ad explorandam terram ?</verse><verse id="9">cumque venissent usque ad Vallem botri, lustrata omni regione, subverterunt cor filiorum Israël, ut non intrarent fines, quos eis Dominus dedit.</verse><verse id="10">Qui iratus juravit, dicens :</verse><verse id="11">Si videbunt homines isti, qui ascenderunt ex Ægypto a viginti annis et supra, terram, quam sub juramento pollicitus sum Abraham, Isaac, et Jacob : et noluerunt sequi me,</verse><verse id="12">præter Caleb filium Jephone Cenezæum, et Josue filium Nun : isti impleverunt voluntatem meam.</verse><verse id="13">Iratusque Dominus adversum Israël, circumduxit eum per desertum quadraginta annis, donec consumeretur universa generatio, quæ fecerat malum in conspectu ejus.</verse><verse id="14">Et ecce, inquit, vos surrexistis pro patribus vestris, incrementa et alumni hominum peccatorum, ut augeretis furorem Domini contra Israël.</verse><verse id="15">Quod si nolueritis sequi eum, in solitudine populum derelinquet, et vos causa eritis necis omnium.</verse><verse id="16">At illi prope accedentes, dixerunt : Caulas ovium fabricabimus, et stabula jumentorum, parvulis quoque nostris urbes munitas :</verse><verse id="17">nos autem ipsi armati et accincti pergemus ad prælium ante filios Israël, donec introducamus eos ad loca sua. Parvuli nostri, et quidquid habere possumus, erunt in urbibus muratis, propter habitatorum insidias.</verse><verse id="18">Non revertemur in domos nostras, usque dum possideant filii Israël hæreditatem suam :</verse><verse id="19">nec quidquam quæremus trans Jordanem, quia jam habemus nostram possessionem in orientali ejus plaga.</verse><verse id="20">Quibus Moyses ait : Si facitis quod promittitis, expediti pergite coram Domino ad pugnam :</verse><verse id="21">et omnis vir bellator armatus Jordanem transeat, donec subvertat Dominus inimicos suos,</verse><verse id="22">et subjiciatur ei omnis terra : tunc eritis inculpabiles apud Dominum et apud Israël, et obtinebitis regiones, quas vultis, coram Domino.</verse><verse id="23">Sin autem quod dicitis, non feceritis, nulli dubium est quin peccetis in Deum : et scitote quoniam peccatum vestrum apprehendet vos.</verse><verse id="24">Ædificate ergo urbes parvulis vestris, et caulas, et stabula ovibus ac jumentis : et quod polliciti estis, implete.</verse><verse id="25">Dixeruntque filii Gad et Ruben ad Moysen : Servi tui sumus : faciemus quod jubet dominus noster.</verse><verse id="26">Parvulos nostros, et mulieres, et pecora, ac jumenta relinquemus in urbibus Galaad :</verse><verse id="27">nos autem famuli tui omnes expediti pergemus ad bellum, sicut tu, domine, loqueris.</verse><verse id="28">Præcepit ergo Moyses Eleazaro sacerdoti, et Josue filio Nun, et principibus familiarum per tribus Israël, et dixit ad eos :</verse><verse id="29">Si transierint filii Gad et filii Ruben vobiscum Jordanem omnes armati ad bellum coram Domino, et vobis fuerit terra subjecta, date eis Galaad in possessionem.</verse><verse id="30">Sin autem noluerint transire armati vobiscum in terram Chanaan, inter vos habitandi accipiant loca.</verse><verse id="31">Responderuntque filii Gad et filii Ruben : Sicut locutus est Dominus servis suis, ita faciemus :</verse><verse id="32">ipsi armati pergemus coram Domino in terram Chanaan, et possessionem jam suscepisse nos confitemur trans Jordanem.</verse><verse id="33">Dedit itaque Moyses filiis Gad et Ruben, et dimidiæ tribui Manasse filii Joseph, regnum Sehon regis Amorrhæi, et regnum Og regis Basan, et terram eorum cum urbibus suis per circuitum.</verse><verse id="34">Igitur exstruxerunt filii Gad, Dibon, et Ataroth, et Aroër,</verse><verse id="35">et Etroth, et Sophan, et Jazer, et Jegbaa,</verse><verse id="36">et Bethnemra, et Betharan, urbes munitas, et caulas pecoribus suis.</verse><verse id="37">Filii vero Ruben ædificaverunt Hesebon, et Eleale, et Cariathaim,</verse><verse id="38">et Nabo, et Baalmeon versis nominibus, Sabama quoque : imponentes vocabula urbibus, quas exstruxerunt.</verse><verse id="39">Porro filii Machir filii Manasse, perrexerunt in Galaad, et vastaverunt eam interfecto Amorrhæo habitatore ejus.</verse><verse id="40">Dedit ergo Moyses terram Galaad Machir filio Manasse, qui habitavit in ea.</verse><verse id="41">Jair autem filius Manasse abiit, et occupavit vicos ejus, quos appellavit Havoth Jair, id est, Villas Jair.</verse><verse id="42">Nobe quoque perrexit, et apprehendit Chanath cum viculis suis : vocavitque eam ex nomine suo Nobe.</verse></chapter><chapter id="33"><verse id="1">Hæ sunt mansiones filiorum Israël, qui egressi sunt de Ægypto per turmas suas in manu Moysi et Aaron,</verse><verse id="2">quas descripsit Moyses juxta castrorum loca, quæ Domini jussione mutabant.</verse><verse id="3">Profecti igitur de Ramesse mense primo, quintadecima die mensis primi, altera die Phase, filii Israël in manu excelsa, videntibus cunctis Ægyptiis,</verse><verse id="4">et sepelientibus primogenitos, quos percusserat Dominus (nam et in diis eorum exercuerat ultionem),</verse><verse id="5">castrametati sunt in Soccoth.</verse><verse id="6">Et de Soccoth venerunt in Etham, quæ est in extremis finibus solitudinis.</verse><verse id="7">Inde egressi venerunt contra Phihahiroth, quæ respicit Beelsephon, et castrametati sunt ante Magdalum.</verse><verse id="8">Profectique de Phihahiroth, transierunt per medium mare in solitudinem : et ambulantes tribus diebus per desertum Etham, castrametati sunt in Mara.</verse><verse id="9">Profectique de Mara, venerunt in Elim, ubi erant duodecim fontes aquarum, et palmæ septuaginta : ibique castrametati sunt.</verse><verse id="10">Sed et inde egressi, fixerunt tentoria super mare Rubrum. Profectique de mari Rubro,</verse><verse id="11">castrametati sunt in deserto Sin.</verse><verse id="12">Unde egressi, venerunt in Daphca.</verse><verse id="13">Profectique de Daphca, castrametati sunt in Alus.</verse><verse id="14">Egressique de Alus, in Raphidim fixere tentoria, ubi populo defuit aqua ad bibendum.</verse><verse id="15">Profectique de Raphidim, castrametati sunt in deserto Sinai.</verse><verse id="16">Sed et de solitudine Sinai egressi, venerunt ad sepulchra concupiscentiæ.</verse><verse id="17">Profectique de sepulchris concupiscentiæ, castrametati sunt in Haseroth.</verse><verse id="18">Et de Haseroth venerunt in Rethma.</verse><verse id="19">Profectique de Rethma, castrametati sunt in Remmomphares.</verse><verse id="20">Unde egressi venerunt in Lebna.</verse><verse id="21">De Lebna castrametati sunt in Ressa.</verse><verse id="22">Egressique de Ressa, venerunt in Ceelatha.</verse><verse id="23">Unde profecti, castrametati sunt in monte Sepher.</verse><verse id="24">Egressi de monte Sepher, venerunt in Arada.</verse><verse id="25">Inde proficiscentes, castrametati sunt in Maceloth.</verse><verse id="26">Profectique de Maceloth, venerunt in Thahath.</verse><verse id="27">De Thahath, castrametati sunt in Thare.</verse><verse id="28">Unde egressi, fixere tentoria in Methca.</verse><verse id="29">Et de Methca, castrametati sunt in Hesmona.</verse><verse id="30">Profectique de Hesmona, venerunt in Moseroth.</verse><verse id="31">Et de Moseroth, castrametati sunt in Benejaacan.</verse><verse id="32">Profectique de Benejaacan, venerunt in montem Gadgad.</verse><verse id="33">Unde profecti, castrametati sunt in Jetebatha.</verse><verse id="34">Et de Jetebatha venerunt in Hebrona.</verse><verse id="35">Egressique de Hebrona, castrametati sunt in Asiongaber.</verse><verse id="36">Inde profecti, venerunt in desertum Sin, hæc est Cades.</verse><verse id="37">Egressique de Cades, castrametati sunt in monte Hor, in extremis finibus terræ Edom.</verse><verse id="38">Ascenditque Aaron sacerdos in montem Hor jubente Domino : et ibi mortuus est anno quadragesimo egressionis filiorum Israël ex Ægypto, mense quinto, prima die mensis,</verse><verse id="39">cum esset annorum centum viginti trium.</verse><verse id="40">Audivitque Chananæus rex Arad, qui habitabat ad meridiem, in terram Chanaan venisse filios Israël.</verse><verse id="41">Et profecti de monte Hor, castrametati sunt in Salmona.</verse><verse id="42">Unde egressi, venerunt in Phunon.</verse><verse id="43">Profectique de Phunon, castrametati sunt in Oboth.</verse><verse id="44">Et de Oboth venerunt in Ijeabarim, quæ est in finibus Moabitarum.</verse><verse id="45">Profectique de Ijeabarim, fixere tentoria in Dibongad.</verse><verse id="46">Unde egressi, castrametati sunt in Helmondeblathaim.</verse><verse id="47">Egressique de Helmondeblathaim, venerunt ad montes Abarim contra Nabo.</verse><verse id="48">Profectique de montibus Abarim, transierunt ad campestria Moab, supra Jordanem, contra Jericho.</verse><verse id="49">Ibique castrametati sunt de Bethsimoth usque ad Abelsatim in planioribus locis Moabitarum.</verse><verse id="50">Ubi locutus est Dominus ad Moysen :</verse><verse id="51">Præcipe filiis Israël, et dic ad eos : Quando transieritis Jordanem, intrantes terram Chanaan,</verse><verse id="52">disperdite cunctos habitatores terræ illius : confringite titulos, et statuas comminuite, atque omnia excelsa vastate,</verse><verse id="53">mundantes terram, et habitantes in ea. Ego enim dedi vobis illam in possessionem,</verse><verse id="54">quam dividetis vobis sorte. Pluribus dabitis latiorem, et paucis angustiorem. Singulis ut sors ceciderit, ita tribuetur hæreditas. Per tribus et familias possessio dividetur.</verse><verse id="55">Sin autem nolueritis interficere habitatores terræ : qui remanserint, erunt vobis quasi clavi in oculis, et lanceæ in lateribus, et adversabuntur vobis in terra habitationis vestræ :</verse><verse id="56">et quidquid illis cogitaveram facere, vobis faciam.</verse></chapter><chapter id="34"><verse id="1">Locutusque est Dominus ad Moysen, dicens :</verse><verse id="2">Præcipe filiis Israël, et dices ad eos : Cum ingressi fueritis terram Chanaan, et in possessionem vobis sorte ceciderit, his finibus terminabitur.</verse><verse id="3">Pars meridiana incipiet a solitudine Sin, quæ est juxta Edom : et habebit terminos contra orientem mare salsissimum.</verse><verse id="4">Qui circuibunt australem plagam per ascensum Scorpionis, ita ut transeant in Senna, et perveniant a meridie usque ad Cadesbarne, unde egredientur confinia ad villam nomine Adar, et tendent usque ad Asemona.</verse><verse id="5">Ibitque per gyrum terminus ab Asemona usque ad torrentem Ægypti, et maris magni littore finietur.</verse><verse id="6">Plaga autem occidentalis a mari magno incipiet, et ipso fine claudetur.</verse><verse id="7">Porro ad septentrionalem plagam a mari magno termini incipient, pervenientes usque ad montem altissimum,</verse><verse id="8">a quo venient in Emath usque ad terminos Sedada :</verse><verse id="9">ibuntque confinia usque ad Zephrona, et villam Enan. Hi erunt termini in parte aquilonis.</verse><verse id="10">Inde metabuntur fines contra orientalem plagam de villa Enan usque Sephama,</verse><verse id="11">et de Sephama descendent termini in Rebla contra fontem Daphnim : inde pervenient contra orientem ad mare Cenereth,</verse><verse id="12">et tendent usque ad Jordanem, et ad ultimum salsissimo claudentur mari. Hanc habebitis terram per fines suos in circuitu.</verse><verse id="13">Præcepitque Moyses filiis Israël, dicens : Hæc erit terra, quam possidebitis sorte, et quam jussit Dominus dari novem tribubus, et dimidiæ tribui.</verse><verse id="14">Tribus enim filiorum Ruben per familias suas, et tribus filiorum Gad juxta cognationum numerum, media quoque tribus Manasse,</verse><verse id="15">id est, duæ semis tribus, acceperunt partem suam trans Jordanem contra Jericho ad orientalem plagam.</verse><verse id="16">Et ait Dominus ad Moysen :</verse><verse id="17">Hæc sunt nomina virorum qui terram vobis divident, Eleazar sacerdos, et Josue filius Nun,</verse><verse id="18">et singuli principes de tribubus singulis,</verse><verse id="19">quorum ista sunt vocabula. De tribu Juda, Caleb filius Jephone.</verse><verse id="20">De tribu Simeon, Samuel filius Ammiud.</verse><verse id="21">De tribu Benjamin, Elidad filius Chaselon.</verse><verse id="22">De tribu filiorum Dan, Bocci filius Jogli.</verse><verse id="23">Filiorum Joseph de tribu Manasse, Hanniel filius Ephod.</verse><verse id="24">De tribu Ephraim, Camuel filius Sephthan.</verse><verse id="25">De tribu Zabulon, Elisaphan filius Pharnach.</verse><verse id="26">De tribu Issachar, dux Phaltiel filius Ozan.</verse><verse id="27">De tribu Aser, Ahiud filius Salomi.</verse><verse id="28">De tribu Nephthali, Phedaël filius Ammiud.</verse><verse id="29">Hi sunt, quibus præcepit Dominus ut dividerent filiis Israël terram Chanaan.</verse></chapter><chapter id="35"><verse id="1">Hæc quoque locutus est Dominus ad Moysen in campes tribus Moab supra Jordanem, contra Jericho :</verse><verse id="2">Præcipe filiis Israël ut dent Levitis de possessionibus suis</verse><verse id="3">urbes ad habitandum, et suburbana earum per circuitum : ut ipsi in oppidis maneant, et suburbana sint pecoribus ac jumentis :</verse><verse id="4">quæ a muris civitatum forinsecus, per circuitum, mille passuum spatio tendentur.</verse><verse id="5">Contra orientem duo millia erunt cubiti, et contra meridiem similiter erunt duo millia : ad mare quoque, quod respicit ad occidentem, eadem mensura erit, et septentrionalis plaga æquali termino finietur, eruntque urbes in medio, et foris suburbana.</verse><verse id="6">De ipsis autem oppidis, quæ Levitis dabitis, sex erunt in fugitivorum auxilia separata, ut fugiat ad ea qui fuderit sanguinem : et exceptis his, alia quadraginta duo oppida,</verse><verse id="7">id est, simul quadraginta octo cum suburbanis suis.</verse><verse id="8">Ipsæque urbes, quæ dabuntur de possessionibus filiorum Israël, ab his qui plus habent, plures auferentur : et qui minus, pauciores : singuli juxta mensuram hæreditatis suæ dabunt oppida Levitis.</verse><verse id="9">Ait Dominus ad Moysen :</verse><verse id="10">Loquere filiis Israël, et dices ad eos : Quando transgressi fueritis Jordanem in terram Chanaan,</verse><verse id="11">decernite quæ urbes esse debeant in præsidia fugitivorum, qui nolentes sanguinem fuderint :</verse><verse id="12">in quibus cum fuerit profugus, cognatus occisi non poterit eum occidere, donec stet in conspectu multitudinis, et causa illius judicetur.</verse><verse id="13">De ipsis autem urbibus, quæ ad fugitivorum subsidia separantur,</verse><verse id="14">tres erunt trans Jordanem, et tres in terra Chanaan,</verse><verse id="15">tam filiis Israël quam advenis atque peregrinis, ut confugiat ad eas qui nolens sanguinem fuderit.</verse><verse id="16">Si quis ferro percusserit, et mortuus fuerit qui percussus est, reus erit homicidii, et ipse morietur.</verse><verse id="17">Si lapidem jecerit, et ictus occubuerit, similiter punietur.</verse><verse id="18">Si ligno percussus interierit, percussoris sanguine vindicabitur.</verse><verse id="19">Propinquus occisi, homicidam interficiet : statim ut apprehenderit eum, interficiet.</verse><verse id="20">Si per odium quis hominem impulerit, vel jecerit quippiam in eum per insidias :</verse><verse id="21">aut cum esset inimicus, manu percusserit, et ille mortuus fuerit : percussor homicidii reus erit : cognatus occisi statim ut invenerit eum, jugulabit.</verse><verse id="22">Quod si fortuitu, et absque odio</verse><verse id="23">et inimicitiis quidquam horum fecerit,</verse><verse id="24">et hoc audiente populo fuerit comprobatum, atque inter percussorem et propinquum sanguinis quæstio ventilata :</verse><verse id="25">liberabitur innocens de ultoris manu, et reducetur per sententiam in urbem, ad quam confugerat, manebitque ibi, donec sacerdos magnus, qui oleo sancto unctus est, moriatur.</verse><verse id="26">Si interfector extra fines urbium, quæ exulibus deputatæ sunt,</verse><verse id="27">fuerit inventus, et percussus ab eo qui ultor est sanguinis : absque noxa erit qui eum occiderit.</verse><verse id="28">Debuerat enim profugus usque ad mortem pontificis in urbe residere. Postquam autem ille obierit, homicida revertetur in terram suam.</verse><verse id="29">Hæc sempiterna erunt, et legitima in cunctis habitationibus vestris.</verse><verse id="30">Homicida sub testibus punietur : ad unius testimonium nullus condemnabitur.</verse><verse id="31">Non accipietis pretium ab eo qui reus est sanguinis, statim et ipse morietur.</verse><verse id="32">Exules et profugi ante mortem pontificis nullo modo in urbes suas reverti poterunt,</verse><verse id="33">ne polluatis terram habitationis vestræ, quæ insontium cruore maculatur : nec aliter expiari potest, nisi per ejus sanguinem, qui alterius sanguinem fuderit.</verse><verse id="34">Atque ita emundabitur vestra possessio me commorante vobiscum. Ego enim sum Dominus qui habito inter filios Israël.</verse></chapter><chapter id="36"><verse id="1">Accesserunt autem et principes familiarum Galaad filii Machir filii Manasse, de stirpe filiorum Joseph : locutique sunt Moysi coram principibus Israël, atque dixerunt :</verse><verse id="2">Tibi domino nostro præcepit Dominus ut terram sorte divideres filiis Israël, et ut filiabus Salphaad fratris nostri dares possessionem debitam patri :</verse><verse id="3">quas si alterius tribus homines uxores acceperint, sequetur possessio sua, et translata ad aliam tribum, de nostra hæreditate minuetur.</verse><verse id="4">Atque ita fiet, ut cum jubilæus, id est, quinquagesimus annus remissionis advenerit, confundatur sortium distributio, et aliorum possessio ad alios transeat.</verse><verse id="5">Respondit Moyses filiis Israël, et Domino præcipiente ait : Recte tribus filiorum Joseph locuta est.</verse><verse id="6">Et hæc lex super filiabus Salphaad a Domino promulgata est : nubant quibus volunt, tantum ut suæ tribus hominibus :</verse><verse id="7">ne commisceatur possessio filiorum Israël de tribu in tribum. Omnes enim viri ducent uxores de tribu et cognatione sua :</verse><verse id="8">et cunctæ feminæ de eadem tribu maritos accipient : ut hæreditas permaneat in familiis,</verse><verse id="9">nec sibi misceantur tribus, sed ita maneant</verse><verse id="10">ut a Domino separatæ sunt. Feceruntque filiæ Salphaad ut fuerat imperatum :</verse><verse id="11">et nupserunt Maala, et Thersa, et Hegla, et Melcha, et Noa, filiis patrui sui</verse><verse id="12">de familia Manasse, qui fuit filius Joseph : et possessio, quæ illis fuerat attributa, mansit in tribu et familia patris earum.</verse><verse id="13">Hæc sunt mandata atque judicia, quæ mandavit Dominus per manum Moysi ad filios Israël, in campestribus Moab supra Jordanem contra Jericho.</verse></chapter></book><book id="5" name="Deuteronomium" shortname="deu"><chapter id="1"><verse id="1">Hæc sunt verba quæ locutus est Moyses ad omnem Israël trans Jordanem in solitudine campestri, contra mare Rubrum, inter Pharan et Tophel et Laban et Haseroth, ubi auri est plurimum :</verse><verse id="2">undecim diebus de Horeb per viam montis Seir usque ad Cadesbarne.</verse><verse id="3">Quadragesimo anno, undecimo mense, prima die mensis, locutus est Moyses ad filios Israël omnia quæ præceperat illi Dominus, ut diceret eis,</verse><verse id="4">postquam percussit Sehon regem Amorrhæorum, qui habitabat in Hesebon, et Og regem Basan, qui mansit in Astaroth, et in Edrai,</verse><verse id="5">trans Jordanem in terra Moab. Cœpitque Moyses explanare legem, et dicere :</verse><verse id="6">Dominus Deus noster locutus est ad nos in Horeb, dicens : Sufficit vobis quod in hoc monte mansistis :</verse><verse id="7">revertimini, et venite ad montem Amorrhæorum, et ad cetera quæ ei proxima sunt campestria atque montana et humiliora loca contra meridiem, et juxta littus maris, terram Chananæorum, et Libani usque ad flumen magnum Euphraten.</verse><verse id="8">En, inquit, tradidi vobis : ingredimini et possidete eam, super qua juravit Dominus patribus vestris Abraham, Isaac, et Jacob, ut daret illam eis, et semini eorum post eos.</verse><verse id="9">Dixique vobis illo in tempore :</verse><verse id="10">Non possum solus sustinere vos : quia Dominus Deus vester multiplicavit vos, et estis hodie sicut stellæ cæli, plurimi.</verse><verse id="11">(Dominus Deus patrum vestrorum addat ad hunc numerum multa millia, et benedicat vobis sicut locutus est.)</verse><verse id="12">Non valeo solus negotia vestra sustinere, et pondus ac jurgia.</verse><verse id="13">Date ex vobis viros sapientes et gnaros, et quorum conversatio sit probata in tribubus vestris, ut ponam eos vobis principes.</verse><verse id="14">Tunc respondistis mihi : Bona res est, quam vis facere.</verse><verse id="15">Tulique de tribubus vestris viros sapientes et nobiles, et constitui eos principes, tribunos, et centuriones, et quinquagenarios ac decanos, qui docerent vos singula.</verse><verse id="16">Præcepique eis, dicens : Audite illos, et quod justum est judicate : sive civis sit ille, sive peregrinus.</verse><verse id="17">Nulla erit distantia personarum : ita parvum audietis ut magnum, nec accipietis cujusquam personam, quia Dei judicium est. Quod si difficile vobis visum aliquid fuerit, referte ad me, et ego audiam.</verse><verse id="18">Præcepique omnia quæ facere deberetis.</verse><verse id="19">Profecti autem de Horeb, transivimus per eremum terribilem et maximam, quam vidistis, per viam montis Amorrhæi, sicut præceperat Dominus Deus noster nobis. Cumque venissemus in Cadesbarne,</verse><verse id="20">dixi vobis : Venistis ad montem Amorrhæi, quem Dominus Deus noster daturus est nobis :</verse><verse id="21">vide terram, quam Dominus Deus tuus dat tibi : ascende et posside eam, sicut locutus est Dominus Deus noster patribus tuis : noli timere, nec quidquam paveas.</verse><verse id="22">Et accessistis ad me omnes, atque dixistis : Mittamus viros qui considerent terram : et renuntient per quod iter debeamus ascendere, et ad quas pergere civitates.</verse><verse id="23">Cumque mihi sermo placuisset, misi ex vobis duodecim viros, singulos de tribubus suis.</verse><verse id="24">Qui cum perrexissent, et ascendissent in montana, venerunt usque ad Vallem botri : et considerata terra,</verse><verse id="25">sumentes de fructibus ejus, ut ostenderent ubertatem, attulerunt ad nos, atque dixerunt : Bona est terra, quam Dominus Deus noster daturus est nobis.</verse><verse id="26">Et noluistis ascendere, sed increduli ad sermonem Domini Dei nostri,</verse><verse id="27">murmurastis in tabernaculis vestris, atque dixistis : Odit nos Dominus, et idcirco eduxit nos de terra Ægypti, ut traderet nos in manu Amorrhæi, atque deleret.</verse><verse id="28">Quo ascendemus ? nuntii terruerunt cor nostrum, dicentes : Maxima multitudo est, et nobis statura procerior ; urbes magnæ, et ad cælum usque munitæ : filios Enacim vidimus ibi.</verse><verse id="29">Et dixi vobis : Nolite metuere, nec timeatis eos :</verse><verse id="30">Dominus Deus, qui ductor est vester, pro vobis ipse pugnabit, sicut fecit in Ægypto cunctis videntibus.</verse><verse id="31">Et in solitudine (ipse vidisti) portavit te Dominus Deus tuus, ut solet homo gestare parvulum filium suum, in omni via per quam ambulastis, donec veniretis ad locum istum.</verse><verse id="32">Et nec sic quidem credidistis Domino Deo vestro,</verse><verse id="33">qui præcessit vos in via, et metatus est locum in quo tentoria figere deberetis, nocte ostendens vobis iter per ignem, et die per columnam nubis.</verse><verse id="34">Cumque audisset Dominus vocem sermonum vestrorum, iratus juravit, et ait :</verse><verse id="35">Non videbit quispiam de hominibus generationis hujus pessimæ terram bonam, quam sub juramento pollicitus sum patribus vestris,</verse><verse id="36">præter Caleb filium Jephone : ipse enim videbit eam, et ipsi dabo terram, quam calcavit, et filiis ejus, quia secutus est Dominum.</verse><verse id="37">Nec miranda indignatio in populum, cum mihi quoque iratus Dominus propter vos dixerit : Nec tu ingredieris illuc :</verse><verse id="38">sed Josue filius Nun minister tuus, ipse intrabit pro te. Hunc exhortare et robora, et ipse sorte terram dividet Israëli.</verse><verse id="39">Parvuli vestri, de quibus dixistis quod captivi ducerentur, et filii qui hodie boni ac mali ignorant distantiam, ipsi ingredientur : et ipsis dabo terram, et possidebunt eam.</verse><verse id="40">Vos autem revertimini, et abite in solitudinem per viam maris Rubri.</verse><verse id="41">Et respondistis mihi : Peccavimus Domino : ascendemus et pugnabimus, sicut præcepit Dominus Deus noster. Cumque instructi armis pergeretis in montem,</verse><verse id="42">ait mihi Dominus : Dic ad eos : Nolite ascendere, neque pugnetis : non enim sum vobiscum : ne cadatis coram inimicis vestris.</verse><verse id="43">Locutus sum, et non audistis : sed adversantes imperio Domini, et tumentes superbia, ascendistis in montem.</verse><verse id="44">Itaque egressus Amorrhæus, qui habitabat in montibus, et obviam veniens, persecutus est vos, sicut solent apes persequi : et cecidit de Seir usque Horma.</verse><verse id="45">Cumque reversi ploraretis coram Domino, non audivit vos, nec voci vestræ voluit acquiescere.</verse><verse id="46">Sedistis ergo in Cadesbarne multo tempore.</verse></chapter><chapter id="2"><verse id="1">Profectique inde, venimus in solitudinem, quæ ducit ad mare Rubrum, sicut mihi dixerat Dominus : et circuivimus montem Seir longo tempore.</verse><verse id="2">Dixitque Dominus ad me :</verse><verse id="3">Sufficit vobis circuire montem istum : ite contra aquilonem :</verse><verse id="4">et populo præcipe, dicens : Transibitis per terminos fratrum vestrorum filiorum Esau, qui habitant in Seir, et timebunt vos.</verse><verse id="5">Videte ergo diligenter ne moveamini contra eos. Neque enim dabo vobis de terra eorum quantum potest unius pedis calcare vestigium, quia in possessionem Esau dedi montem Seir.</verse><verse id="6">Cibos emetis ab eis pecunia, et comedetis : aquam emptam haurietis, et bibetis.</verse><verse id="7">Dominus Deus tuus benedixit tibi in omni opere manuum tuarum : novit iter tuum, quomodo transieris solitudinem hanc magnam, per quadraginta annos habitans tecum Dominus Deus tuus, et nihil tibi defuit.</verse><verse id="8">Cumque transissemus fratres nostros filios Esau, qui habitabant in Seir, per viam campestrem de Elath, et de Asiongaber, venimus ad iter quod ducit in desertum Moab.</verse><verse id="9">Dixitque Dominus ad me : Non pugnes contra Moabitas, nec ineas adversus eos prælium : non enim dabo tibi quidquam de terra eorum, quia filiis Loth tradidi Ar in possessionem.</verse><verse id="10">Emim primi fuerunt habitatores ejus, populus magnus, et validus, et tam excelsus ut de Enacim stirpe,</verse><verse id="11">quasi gigantes crederentur, et essent similes filiorum Enacim. Denique Moabitæ appellant eos Emim.</verse><verse id="12">In Seir autem prius habitaverunt Horrhæi : quibus expulsis atque deletis, habitaverunt filii Esau, sicut fecit Israël in terra possessionis suæ, quam dedit illi Dominus.</verse><verse id="13">Surgentes ergo ut transiremus torrentem Zared, venimus ad eum.</verse><verse id="14">Tempus autem, quo ambulavimus de Cadesbarne usque ad transitum torrentis Zared, triginta et octo annorum fuit : donec consumeretur omnis generatio hominum bellatorum de castris, sicut juraverat Dominus :</verse><verse id="15">cujus manus fuit adversum eos, ut interirent de castrorum medio.</verse><verse id="16">Postquam autem universi ceciderunt pugnatores,</verse><verse id="17">locutus est Dominus ad me, dicens :</verse><verse id="18">Tu transibis hodie terminos Moab, urbem nomine Ar :</verse><verse id="19">et accedens in vicina filiorum Ammon, cave ne pugnes contra eos, nec movearis ad prælium : non enim dabo tibi de terra filiorum Ammon, quia filiis Loth dedi eam in possessionem.</verse><verse id="20">Terra gigantum reputata est : et in ipsa olim habitaverunt gigantes, quos Ammonitæ vocant Zomzommim,</verse><verse id="21">populus magnus, et multus, et proceræ longitudinis, sicut Enacim, quos delevit Dominus a facie eorum : et fecit illos habitare pro eis,</verse><verse id="22">sicut fecerat filiis Esau, qui habitant in Seir, delens Horrhæos, et terram eorum illis tradens, quam possident usque in præsens.</verse><verse id="23">Hevæos quoque, qui habitabant in Haserim usque Gazan, Cappadoces expulerunt : qui egressi de Cappadocia deleverunt eos, et habitaverunt pro illis.</verse><verse id="24">Surgite, et transite torrentem Arnon : ecce tradidi in manu tua Sehon regem Hesebon Amorrhæum, et terram ejus incipe possidere, et committe adversus eum prælium.</verse><verse id="25">Hodie incipiam mittere terrorem atque formidinem tuam in populos, qui habitant sub omni cælo : ut audito nomine tuo paveant, et in morem parturientium contremiscant, et dolore teneantur.</verse><verse id="26">Misi ergo nuntios de solitudine Cademoth ad Sehon regem Hesebon verbis pacificis, dicens :</verse><verse id="27">Transibimus per terram tuam : publica gradiemur via ; non declinabimus neque ad dexteram, neque ad sinistram.</verse><verse id="28">Alimenta pretio vende nobis, ut vescamur : aquam pecunia tribue, et sic bibemus. Tantum est ut nobis concedas transitum,</verse><verse id="29">sicut fecerunt filii Esau, qui habitant in Seir, et Moabitæ, qui morantur in Ar : donec veniamus ad Jordanem, et transeamus ad terram, quam Dominus Deus noster daturus est nobis.</verse><verse id="30">Noluitque Sehon rex Hesebon dare nobis transitum : quia induraverat Dominus Deus tuus spiritum ejus, et obfirmaverat cor illius, ut traderetur in manus tuas, sicut nunc vides.</verse><verse id="31">Dixitque Dominus ad me : Ecce cœpi tibi tradere Sehon, et terram ejus : incipe possidere eam.</verse><verse id="32">Egressusque est Sehon obviam nobis cum omni populo suo ad prælium in Jasa.</verse><verse id="33">Et tradidit eum Dominus Deus noster nobis : percussimusque eum cum filiis suis et omni populo suo.</verse><verse id="34">Cunctasque urbes in tempore illo cepimus, interfectis habitatoribus earum, viris ac mulieribus et parvulis : non reliquimus in eis quidquam,</verse><verse id="35">absque jumentis, quæ in partem venere prædantium : et spoliis urbium, quas cepimus</verse><verse id="36">ab Aroër, quæ est super ripam torrentis Arnon, oppido quod in valle situm est, usque Galaad. Non fuit vicus et civitas, quæ nostras effugeret manus : omnes tradidit Dominus Deus noster nobis,</verse><verse id="37">absque terra filiorum Ammon, ad quam non accessimus : et cunctis quæ adjacent torrenti Jeboc, et urbibus montanis, universisque locis, a quibus nos prohibuit Dominus Deus noster.</verse></chapter><chapter id="3"><verse id="1">Itaque conversi ascendimus per iter Basan : egressusque est Og rex Basan in occursum nobis cum populo suo ad bellandum in Edrai.</verse><verse id="2">Dixitque Dominus ad me : Ne timeas eum : quia in manu tua traditus est cum omni populo ac terra sua : faciesque ei sicut fecisti Sehon regi Amorrhæorum, qui habitavit in Hesebon.</verse><verse id="3">Tradidit ergo Dominus Deus noster in manibus nostris etiam Og regem Basan, et universum populum ejus : percussimusque eos usque ad internecionem,</verse><verse id="4">vastantes cunctas civitates illius uno tempore. Non fuit oppidum, quod nos effugeret : sexaginta urbes, omnem regionem Argob regni Og in Basan.</verse><verse id="5">Cunctæ urbes erant munitæ muris altissimis, portisque et vectibus, absque oppidis innumeris, quæ non habebant muros.</verse><verse id="6">Et delevimus eos, sicut feceramus Sehon regi Hesebon, disperdentes omnem civitatem, virosque ac mulieres et parvulos :</verse><verse id="7">jumenta autem et spolia urbium diripuimus.</verse><verse id="8">Tulimusque illo in tempore terram de manu duorum regum Amorrhæorum, qui erant trans Jordanem : a torrente Arnon usque ad montem Hernon,</verse><verse id="9">quem Sidonii Sarion vocant, et Amorrhæi Sanir :</verse><verse id="10">omnes civitates, quæ sitæ sunt in planitie, et universam terram Galaad et Basan usque ad Selcha, et Edrai civitates regni Og in Basan.</verse><verse id="11">Solus quippe Og rex Basan restiterat de stirpe gigantum. Monstratur lectus ejus ferreus, qui est in Rabbath filiorum Ammon, novem cubitos habens longitudinis, et quatuor latitudinis ad mensuram cubiti virilis manus.</verse><verse id="12">Terramque possedimus tempore illo ab Aroër, quæ est super ripam torrentis Arnon, usque ad mediam partem montis Galaad : et civitates illius dedi Ruben et Gad.</verse><verse id="13">Reliquam autem partem Galaad, et omnem Basan regni Og, tradidi mediæ tribui Manasse, omnem regionem Argob : cunctaque Basan vocatur Terra gigantum.</verse><verse id="14">Jair filius Manasse possedit omnem regionem Argob usque ad terminos Gessuri et Machati. Vocavitque ex nomine suo Basan, Havoth Jair, id est, Villas Jair, usque in præsentem diem.</verse><verse id="15">Machir quoque dedi Galaad.</verse><verse id="16">Et tribubus Ruben et Gad dedi de terra Galaad usque ad torrentem Arnon medium torrentis, et confinium usque ad torrentem Jeboc, qui est terminus filiorum Ammon :</verse><verse id="17">et planitiem solitudinis, atque Jordanem, et terminos Cenereth usque ad mare deserti, quod est salsissimum, ad radices montis Phasga contra orientem.</verse><verse id="18">Præcepique vobis in tempore illo, dicens : Dominus Deus vester dat vobis terram hanc in hæreditatem : expediti præcedite fratres vestros filios Israël omnes viri robusti,</verse><verse id="19">absque uxoribus, et parvulis, atque jumentis. Novi enim quod plura habeatis pecora, et in urbibus remanere debebunt, quas tradidi vobis,</verse><verse id="20">donec requiem tribuat Dominus fratribus vestris, sicut vobis tribuit : et possideant ipsi etiam terram, quam daturus est eis trans Jordanem : tunc revertetur unusquisque in possessionem suam, quam dedi vobis.</verse><verse id="21">Josue quoque in tempore illo præcepi, dicens : Oculi tui viderunt quæ fecit Dominus Deus vester duobus his regibus : sic faciet omnibus regnis, ad quæ transiturus es.</verse><verse id="22">Ne timeas eos : Dominus enim Deus vester pugnabit pro vobis.</verse><verse id="23">Precatusque sum Dominum in tempore illo, dicens :</verse><verse id="24">Domine Deus, tu cœpisti ostendere servo tuo magnitudinem tuam, manumque fortissimam : neque enim est alius deus vel in cælo, vel in terra, qui possit facere opera tua, et comparari fortitudini tuæ.</verse><verse id="25">Transibo igitur, et videbo terram hanc optimam trans Jordanem, et montem istum egregium, et Libanum.</verse><verse id="26">Iratusque est Dominus mihi propter vos, nec exaudivit me, sed dixit mihi : Sufficit tibi : nequaquam ultra loquaris de hac re ad me.</verse><verse id="27">Ascende cacumen Phasgæ, et oculos tuos circumfer ad occidentem, et ad aquilonem, austrumque et orientem, et aspice ; nec enim transibis Jordanem istum.</verse><verse id="28">Præcipe Josue, et corrobora eum atque conforta : quia ipse præcedet populum istum, et dividet eis terram quam visurus es.</verse><verse id="29">Mansimusque in valle contra fanum Phogor.</verse></chapter><chapter id="4"><verse id="1">Et nunc, Israël, audi præcepta et judicia, quæ ego doceo te : ut faciens ea, vivas, et ingrediens possideas terram, quam Dominus Deus patrum vestrorum daturus est vobis.</verse><verse id="2">Non addetis ad verbum, quod vobis loquor, nec auferetis ex eo : custodite mandata Domini Dei vestri, quæ ego præcipio vobis.</verse><verse id="3">Oculi vestri viderunt omnia quæ fecit Dominus contra Beelphegor, quomodo contriverit omnes cultores ejus de medio vestri.</verse><verse id="4">Vos autem qui adhæretis Domino Deo vestro, vivitis universi usque in præsentem diem.</verse><verse id="5">Scitis quod docuerim vos præcepta atque justitias, sicut mandavit mihi Dominus Deus meus : sic facietis ea in terra, quam possessuri estis :</verse><verse id="6">et observabitis et implebitis opere. Hæc est enim vestra sapientia, et intellectus coram populis, ut audientes universa præcepta hæc, dicant : En populus sapiens et intelligens, gens magna.</verse><verse id="7">Nec est alia natio tam grandis, quæ habeat deos appropinquantes sibi, sicut Deus noster adest cunctis obsecrationibus nostris.</verse><verse id="8">Quæ est enim alia gens sic inclyta, ut habeat cæremonias, justaque judicia, et universam legem, quam ego proponam hodie ante oculos vestros ?</verse><verse id="9">Custodi igitur temetipsum, et animam tuam sollicite. Ne obliviscaris verborum, quæ viderunt oculi tui, et ne excidant de corde tuo cunctis diebus vitæ tuæ. Docebis ea filios ac nepotes tuos,</verse><verse id="10">a die in quo stetisti coram Domino Deo tuo in Horeb, quando Dominus locutus est mihi, dicens : Congrega ad me populum, ut audiant sermones meos, et discant timere me omni tempore quo vivunt in terra, doceantque filios suos.</verse><verse id="11">Et accessistis ad radices montis, qui ardebat usque ad cælum : erantque in eo tenebræ, et nubes, et caligo.</verse><verse id="12">Locutusque est Dominus ad vos de medio ignis. Vocem verborum ejus audistis, et formam penitus non vidistis.</verse><verse id="13">Et ostendit vobis pactum suum, quod præcepit ut faceretis, et decem verba, quæ scripsit in duabus tabulis lapideis.</verse><verse id="14">Mihique mandavit in illo tempore ut docerem vos cæremonias et judicia, quæ facere deberetis in terra, quam possessuri estis.</verse><verse id="15">Custodite igitur sollicite animas vestras. Non vidistis aliquam similitudinem in die, qua locutus est vobis Dominus in Horeb de medio ignis :</verse><verse id="16">ne forte decepti faciatis vobis sculptam similitudinem, aut imaginem masculi vel feminæ :</verse><verse id="17">similitudinem omnium jumentorum, quæ sunt super terram, vel avium sub cælo volantium,</verse><verse id="18">atque reptilium, quæ moventur in terra, sive piscium qui sub terra morantur in aquis :</verse><verse id="19">ne forte elevatis oculis ad cælum, videas solem et lunam, et omnia astra cæli, et errore deceptus adores ea, et colas quæ creavit Dominus Deus tuus in ministerium cunctis gentibus, quæ sub cælo sunt.</verse><verse id="20">Vos autem tulit Dominus, et eduxit de fornace ferrea Ægypti, ut haberet populum hæreditarium, sicut est in præsenti die.</verse><verse id="21">Iratusque est Dominus contra me propter sermones vestros, et juravit ut non transirem Jordanem, nec ingrederer terram optimam, quam daturus est vobis.</verse><verse id="22">Ecce morior in hac humo ; non transibo Jordanem : vos transibitis, et possidebitis terram egregiam.</verse><verse id="23">Cave nequando obliviscaris pacti Domini Dei tui, quod pepigit tecum, et facias tibi sculptam similitudinem eorum, quæ fieri Dominus prohibuit :</verse><verse id="24">quia Dominus Deus tuus ignis consumens est, Deus æmulator.</verse><verse id="25">Si genueritis filios ac nepotes, et morati fueritis in terra, deceptique feceritis vobis aliquam similitudinem, patrantes malum coram Domino Deo vestro, ut eum ad iracundiam provocetis :</verse><verse id="26">testes invoco hodie cælum et terram, cito perituros vos esse de terra, quam transito Jordane possessuri estis : non habitabitis in ea longo tempore, sed delebit vos Dominus,</verse><verse id="27">atque disperget in omnes gentes, et remanebitis pauci in nationibus, ad quas vos ducturus est Dominus.</verse><verse id="28">Ibique servietis diis, qui hominum manu fabricati sunt, ligno et lapidi qui non vident, nec audiunt, nec comedunt, nec odorantur.</verse><verse id="29">Cumque quæsieris ibi Dominum Deum tuum, invenies eum : si tamen toto corde quæsieris, et tota tribulatione animæ tuæ.</verse><verse id="30">Postquam te invenerint omnia quæ prædicta sunt, novissimo tempore reverteris ad Dominum Deum tuum, et audies vocem ejus.</verse><verse id="31">Quia Deus misericors Dominus Deus tuus est : non dimittet te, nec omnino delebit, neque obliviscetur pacti, in quo juravit patribus tuis.</verse><verse id="32">Interroga de diebus antiquis, qui fuerunt ante te ex die quo creavit Deus hominem super terram, a summo cælo usque ad summum ejus, si facta est aliquando hujuscemodi res, aut umquam cognitum est,</verse><verse id="33">ut audiret populus vocem Dei loquentis de medio ignis, sicut tu audisti, et vixisti :</verse><verse id="34">si fecit Deus ut ingrederetur, et tolleret sibi gentem de medio nationum, per tentationes, signa atque portenta, per pugnam et robustam manum, extentumque brachium, et horribiles visiones juxta omnia quæ fecit pro vobis Dominus Deus vester in Ægypto, videntibus oculis tuis :</verse><verse id="35">ut scires quoniam Dominus ipse est Deus, et non est alius præter eum.</verse><verse id="36">De cælo te fecit audire vocem suam, ut doceret te, et in terra ostendit tibi ignem suum maximum, et audisti verba illius de medio ignis :</verse><verse id="37">quia dilexit patres tuos, et elegit semen eorum post eos. Eduxitque te præcedens in virtute sua magna ex Ægypto,</verse><verse id="38">ut deleret nationes maximas et fortiores te in introitu tuo : et introduceret te, daretque tibi terram earum in possessionem, sicut cernis in præsenti die.</verse><verse id="39">Scito ergo hodie, et cogitato in corde tuo quod Dominus ipse sit Deus in cælo sursum, et in terra deorsum, et non sit alius.</verse><verse id="40">Custodi præcepta ejus atque mandata, quæ ego præcipio tibi : ut bene sit tibi, et filiis tuis post te, et permaneas multo tempore super terram, quam Dominus Deus tuus daturus est tibi.</verse><verse id="41">Tunc separavit Moyses tres civitates trans Jordanem ad orientalem plagam,</verse><verse id="42">ut confugiat ad eas qui occiderit nolens proximum suum, nec sibi fuerit inimicus ante unum et alterum diem, et ad harum aliquam urbium possit evadere :</verse><verse id="43">Bosor in solitudine, quæ sita est in terra campestri de tribu Ruben : et Ramoth in Galaad, quæ est in tribu Gad : et Golan in Basan, quæ est in tribu Manasse.</verse><verse id="44">Ista est lex, quam proposuit Moyses coram filiis Israël :</verse><verse id="45">et hæc testimonia et cæremoniæ atque judicia, quæ locutus est ad filios Israël, quando egressi sunt de Ægypto,</verse><verse id="46">trans Jordanem in valle contra fanum Phogor in terra Sehon regis Amorrhæi, qui habitavit in Hesebon, quem percussit Moyses. Filii quoque Israël egressi ex Ægypto</verse><verse id="47">possederunt terram ejus, et terram Og regis Basan, duorum regum Amorrhæorum, qui erant trans Jordanem ad solis ortum :</verse><verse id="48">ab Aroër, quæ sita est super ripam torrentis Arnon, usque ad montem Sion, qui est et Hermon,</verse><verse id="49">omnem planitiem trans Jordanem ad orientalem plagam, usque ad mare solitudinis, et usque ad radices montis Phasga.</verse></chapter><chapter id="5"><verse id="1">Vocavitque Moyses omnem Israëlem, et dixit ad eum : Audi, Israël, cæremonias atque judicia, quæ ego loquor in auribus vestris hodie : discite ea, et opere complete.</verse><verse id="2">Dominus Deus noster pepigit nobiscum fœdus in Horeb.</verse><verse id="3">Non cum patribus nostris iniit pactum, sed nobiscum qui in præsentiarum sumus, et vivimus.</verse><verse id="4">Facie ad faciem locutus est nobis in monte de medio ignis.</verse><verse id="5">Ego sequester et medius fui inter Dominum et vos in tempore illo, ut annuntiarem vobis verba ejus : timuistis enim ignem, et non ascendistis in montem. Et ait :</verse><verse id="6">Ego Dominus Deus tuus, qui eduxi te de terra Ægypti, de domo servitutis.</verse><verse id="7">Non habebis deos alienos in conspectu meo.</verse><verse id="8">Non facies tibi sculptile, nec similitudinem omnium, quæ in cælo sunt desuper, et quæ in terra deorsum, et quæ versantur in aquis sub terra.</verse><verse id="9">Non adorabis ea, et non coles. Ego enim sum Dominus Deus tuus : Deus æmulator, reddens iniquitatem patrum super filios in tertiam et quartam generationem his qui oderunt me :</verse><verse id="10">et faciens misericordiam in multa millia diligentibus me, et custodientibus præcepta mea.</verse><verse id="11">Non usurpabis nomen Domini Dei tui frustra : quia non erit impunitus qui super re vana nomen ejus assumpserit.</verse><verse id="12">Observa diem sabbati, ut sanctifices eum, sicut præcepit tibi Dominus Deus tuus.</verse><verse id="13">Sex diebus operaberis, et facies omnia opera tua.</verse><verse id="14">Septimus dies sabbati est, id est, requies Domini Dei tui. Non facies in eo quidquam operis tu, et filius tuus, et filia, servus et ancilla, et bos, et asinus, et omne jumentum tuum, et peregrinus qui est intra portas tuas : ut requiescat servus tuus, et ancilla tua, sicut et tu.</verse><verse id="15">Memento quod et ipse servieris in Ægypto, et eduxerit te inde Dominus Deus tuus in manu forti, et brachio extento. Idcirco præcepit tibi ut observares diem sabbati.</verse><verse id="16">Honora patrem tuum et matrem, sicut præcepit tibi Dominus Deus tuus, ut longo vivas tempore, et bene sit tibi in terra, quam Dominus Deus tuus daturus est tibi.</verse><verse id="17">Non occides,</verse><verse id="18">neque mœchaberis,</verse><verse id="19">furtumque non facies :</verse><verse id="20">nec loqueris contra proximum tuum falsum testimonium.</verse><verse id="21">Non concupisces uxorem proximi tui : non domum, non agrum, non servum, non ancillam, non bovem, non asinum, et universa quæ illius sunt.</verse><verse id="22">Hæc verba locutus est Dominus ad omnem multitudinem vestram in monte de medio ignis et nubis, et caliginis, voce magna, nihil addens amplius : et scripsit ea in duabus tabulis lapideis, quas tradidit mihi.</verse><verse id="23">Vos autem postquam audistis vocem de medio tenebrarum, et montem ardere vidistis, accessistis ad me omnes principes tribuum et majores natu, atque dixistis :</verse><verse id="24">Ecce ostendit nobis Dominus Deus noster majestatem et magnitudinem suam : vocem ejus audivimus de medio ignis, et probavimus hodie, quod loquente Deo cum homine, vixerit homo.</verse><verse id="25">Cur ergo moriemur, et devorabit nos ignis hic maximus ? si enim audierimus ultra vocem Domini Dei nostri, moriemur.</verse><verse id="26">Quid est omnis caro, ut audiat vocem Dei viventis, qui de medio ignis loquitur sicut nos audivimus, et possit vivere ?</verse><verse id="27">Tu magis accede : et audi cuncta quæ dixerit Dominus Deus noster tibi : loquerisque ad nos, et nos audientes faciemus ea.</verse><verse id="28">Quod cum audisset Dominus, ait ad me : Audivi vocem verborum populi hujus quæ locuti sunt tibi : bene omnia sunt locuti.</verse><verse id="29">Quis det talem eos habere mentem, ut timeant me, et custodiant universa mandata mea in omni tempore, ut bene sit eis et filiis eorum in sempiternum ?</verse><verse id="30">Vade et dic eis : Revertimini in tentoria vestra.</verse><verse id="31">Tu vero hic sta mecum, et loquar tibi omnia mandata mea, et cæremonias atque judicia : quæ docebis eos, ut faciant ea in terra, quam dabo illis in possessionem.</verse><verse id="32">Custodite igitur et facite quæ præcepit Dominus Deus vobis : non declinabitis neque ad dexteram, neque ad sinistram :</verse><verse id="33">sed per viam, quam præcepit Dominus Deus vester, ambulabitis, ut vivatis, et bene sit vobis, et protelentur dies in terra possessionis vestræ.</verse></chapter><chapter id="6"><verse id="1">Hæc sunt præcepta, et cæremoniæ, atque judicia, quæ mandavit Dominus Deus vester ut docerem vos, et faciatis ea in terra, ad quam transgredimini possidendam :</verse><verse id="2">ut timeas Dominum Deum tuum, et custodias omnia mandata et præcepta ejus, quæ ego præcipio tibi, et filiis, ac nepotibus tuis, cunctis diebus vitæ tuæ, ut prolongentur dies tui.</verse><verse id="3">Audi, Israël, et observa ut facias quæ præcepit tibi Dominus, et bene sit tibi, et multipliceris amplius, sicut pollicitus est Dominus Deus patrum tuorum tibi terram lacte et melle manantem.</verse><verse id="4">Audi, Israël : Dominus Deus noster, Dominus unus est.</verse><verse id="5">Diliges Dominum Deum tuum ex toto corde tuo, et ex tota anima tua, et ex tota fortitudine tua.</verse><verse id="6">Eruntque verba hæc, quæ ego præcipio tibi hodie, in corde tuo :</verse><verse id="7">et narrabis ea filiis tuis, et meditaberis in eis sedens in domo tua, et ambulans in itinere, dormiens atque consurgens.</verse><verse id="8">Et ligabis ea quasi signum in manu tua, eruntque et movebuntur inter oculos tuos,</verse><verse id="9">scribesque ea in limine, et ostiis domus tuæ.</verse><verse id="10">Cumque introduxerit te Dominus Deus tuus in terram, pro qua juravit patribus tuis Abraham, Isaac, et Jacob, et dederit tibi civitates magnas et optimas, quas non ædificasti,</verse><verse id="11">domos plenas cunctarum opum, quas non exstruxisti, cisternas, quas non fodisti, vineta et oliveta, quæ non plantasti,</verse><verse id="12">et comederis, et saturatus fueris :</verse><verse id="13">cave diligenter ne obliviscaris Domini, qui eduxit te de terra Ægypti, de domo servitutis. Dominum Deum tuum timebis, et illi soli servies, ac per nomen illius jurabis.</verse><verse id="14">Non ibitis post deos alienos cunctarum gentium, quæ in circuitu vestro sunt :</verse><verse id="15">quoniam Deus æmulator Dominus Deus tuus in medio tui : nequando irascatur furor Domini Dei tui contra te, et auferat te de superficie terræ.</verse><verse id="16">Non tentabis Dominum Deum tuum, sicut tentasti in loco tentationis.</verse><verse id="17">Custodi præcepta Domini Dei tui, ac testimonia et cæremonias, quas præcepit tibi :</verse><verse id="18">et fac quod placitum est et bonum in conspectu Domini, ut bene sit tibi : et ingressus possideas terram optimam, de qua juravit Dominus patribus tuis,</verse><verse id="19">ut deleret omnes inimicos tuos coram te, sicut locutus est.</verse><verse id="20">Cumque interrogaverit te filius tuus cras, dicens : Quid sibi volunt testimonia hæc, et cæremoniæ, atque judicia, quæ præcepit Dominus Deus noster nobis ?</verse><verse id="21">dices ei : Servi eramus Pharaonis in Ægypto, et eduxit nos Dominus de Ægypto in manu forti :</verse><verse id="22">fecitque signa atque prodigia magna et pessima in Ægypto contra Pharaonem, et omnem domum illius in conspectu nostro,</verse><verse id="23">et eduxit nos inde, ut introductis daret terram, super qua juravit patribus nostris.</verse><verse id="24">Præcepitque nobis Dominus ut faciamus omnia legitima hæc, et timeamus Dominum Deum nostrum, ut bene sit nobis cunctis diebus vitæ nostræ, sicut est hodie.</verse><verse id="25">Eritque nostri misericors, si custodierimus et fecerimus omnia præcepta ejus coram Domino Deo nostro, sicut mandavit nobis.</verse></chapter><chapter id="7"><verse id="1">Cum introduxerit te Dominus Deus tuus in terram, quam possessurus ingredieris, et deleverit gentes multas coram te, Hethæum, et Gergezæum, et Amorrhæum, Chananæum, et Pherezæum, et Hevæum, et Jebusæum, septem gentes multo majoris numeri quam tu es, et robustiores te :</verse><verse id="2">tradideritque eas Dominus Deus tuus tibi, percuties eas usque ad internecionem. Non inibis cum eis fœdus, nec misereberis earum,</verse><verse id="3">neque sociabis cum eis conjugia. Filiam tuam non dabis filio ejus, nec filiam illius accipies filio tuo :</verse><verse id="4">quia seducet filium tuum, ne sequatur me, et ut magis serviat diis alienis : irasceturque furor Domini, et delebit te cito.</verse><verse id="5">Quin potius hæc facietis eis : aras eorum subvertite, et confringite statuas, lucosque succidite, et sculptilia comburite :</verse><verse id="6">quia populus sanctus es Domino Deo tuo.
Te elegit Dominus Deus tuus, ut sis ei populus peculiaris de cunctis populis, qui sunt super terram.</verse><verse id="7">Non quia cunctas gentes numero vincebatis, vobis junctus est Dominus, et elegit vos, cum omnibus sitis populis pauciores :</verse><verse id="8">sed quia dilexit vos Dominus, et custodivit juramentum, quod juravit patribus vestris : eduxitque vos in manu forti, et redemit de domo servitutis, de manu Pharaonis regis Ægypti.</verse><verse id="9">Et scies, quia Dominus Deus tuus, ipse est Deus fortis et fidelis, custodiens pactum et misericordiam diligentibus se, et his qui custodiunt præcepta ejus in mille generationes :</verse><verse id="10">et reddens odientibus se statim, ita ut disperdat eos, et ultra non differat, protinus eis restituens quod merentur.</verse><verse id="11">Custodi ergo præcepta et cæremonias atque judicia, quæ ego mando tibi hodie ut facias.</verse><verse id="12">Si postquam audieris hæc judicia, custodieris ea, et feceris, custodiet et Dominus Deus tuus pactum tibi, et misericordiam quam juravit patribus tuis :</verse><verse id="13">et diliget te, ac multiplicabit, benedicetque fructui ventris tui, et fructui terræ tuæ, frumento tuo, atque vindemiæ, oleo, et armentis, gregibus ovium tuarum super terram, pro qua juravit patribus tuis ut daret eam tibi.</verse><verse id="14">Benedictus eris inter omnes populos. Non erit apud te sterilis utriusque sexus, tam in hominibus quam in gregibus tuis.</verse><verse id="15">Auferet Dominus a te omnem languorem : et infirmitates Ægypti pessimas, quas novisti, non inferet tibi, sed cunctis hostibus tuis.</verse><verse id="16">Devorabis omnes populos, quos Dominus Deus tuus daturus est tibi. Non parcet eis oculus tuus, nec servies diis eorum, ne sint in ruinam tui.</verse><verse id="17">Si dixeris in corde tuo : Plures sunt gentes istæ quam ego : quomodo potero delere eas ?</verse><verse id="18">noli metuere, sed recordare quæ fecerit Dominus Deus tuus Pharaoni, et cunctis Ægyptiis,</verse><verse id="19">plagas maximas, quas viderunt oculi tui, et signa atque portenta, manumque robustam, et extentum brachium, ut educeret te Dominus Deus tuus : sic faciet cunctis populis, quos metuis.</verse><verse id="20">Insuper et crabrones mittet Dominus Deus tuus in eos, donec deleat omnes atque disperdat qui te fugerint, et latere potuerint.</verse><verse id="21">Non timebis eos, quia Dominus Deus tuus in medio tui est, Deus magnus et terribilis :</verse><verse id="22">ipse consumet nationes has in conspectu tuo paulatim atque per partes. Non poteris eas delere pariter : ne forte multiplicentur contra te bestiæ terræ.</verse><verse id="23">Dabitque eos Dominus Deus tuus in conspectu tuo : et interficiet illos, donec penitus deleantur.</verse><verse id="24">Tradetque reges eorum in manus tuas, et disperdes nomina eorum sub cælo : nullus poterit resistere tibi, donec conteras eos.</verse><verse id="25">Sculptilia eorum igne combures : non concupisces argentum et aurum, de quibus facta sunt, neque assumes ex eis tibi quidquam, ne offendas, propterea quia abominatio est Domini tui :</verse><verse id="26">nec inferes quippiam ex idolo in domum tuam, ne fias anathema, sicut et illud est. Quasi spurcitiam detestaberis, et velut inquinamentum ac sordes abominationi habebis, quia anathema est.</verse></chapter><chapter id="8"><verse id="1">Omne mandatum, quod ego præcipio tibi hodie, cave diligenter ut facias, ut possitis vivere, et multiplicemini, ingressique possideatis terram, pro qua juravit Dominus patribus vestris.</verse><verse id="2">Et recordaberis cuncti itineris, per quod adduxit te Dominus Deus tuus quadraginta annis per desertum, ut affligeret te, atque tentaret, et nota fierent quæ in tuo animo versabantur, utrum custodires mandata illius, an non.</verse><verse id="3">Afflixit te penuria, et dedit tibi cibum manna, quod ignorabas tu et patres tui : ut ostenderet tibi quod non in solo pane vivat homo, sed in omni verbo quod egreditur de ore Dei.</verse><verse id="4">Vestimentum tuum, quo operiebaris, nequaquam vetustate defecit, et pes tuus non est subtritus, en quadragesimus annus est :</verse><verse id="5">ut recogites in corde tuo, quia sicut erudit filium suum homo, sic Dominus Deus tuus erudivit te,</verse><verse id="6">ut custodias mandata Domini Dei tui, et ambules in viis ejus, et timeas eum.</verse><verse id="7">Dominus enim Deus tuus introducet te in terram bonam, terram rivorum, aquarumque et fontium, in cujus campis et montibus erumpunt fluviorum abyssi :</verse><verse id="8">terram frumenti, hordei ac vinearum, in qua ficus, et malogranata, et oliveta nascuntur : terram olei ac mellis,</verse><verse id="9">ubi absque ulla penuria comedes panem tuum, et rerum omnium abundantia perfrueris : cujus lapides ferrum sunt, et de montibus ejus æris metalla fodiuntur :</verse><verse id="10">ut cum comederis, et satiatus fueris, benedicas Domino Deo tuo pro terra optima, quam dedit tibi.</verse><verse id="11">Observa, et cave nequando obliviscaris Domini Dei tui, et negligas mandata ejus atque judicia et cæremonias, quas ego præcipio tibi hodie :</verse><verse id="12">ne postquam comederis et satiatus fueris, domos pulchras ædificaveris, et habitaveris in eis,</verse><verse id="13">habuerisque armenta boum, et ovium greges, argenti et auri, cunctarumque rerum copiam,</verse><verse id="14">elevetur cor tuum, et non reminiscaris Domini Dei tui, qui eduxit te de terra Ægypti, de domo servitutis,</verse><verse id="15">et ductor tuus fuit in solitudine magna atque terribili, in qua erat serpens flatu adurens, et scorpio, ac dipsas, et nullæ omnino aquæ : qui eduxit rivos de petra durissima,</verse><verse id="16">et cibavit te manna in solitudine, quod nescierunt patres tui. Et postquam afflixit ac probavit, ad extremum misertus est tui,</verse><verse id="17">ne diceres in corde tuo : Fortitudo mea, et robur manus meæ, hæc mihi omnia præstiterunt :</verse><verse id="18">sed recorderis Domini Dei tui, quod ipse vires tibi præbuerit, ut impleret pactum suum, super quo juravit patribus tuis, sicut præsens indicat dies.</verse><verse id="19">Sin autem oblitus Domini Dei tui, secutus fueris deos alienos, coluerisque illos et adoraveris : ecce nunc prædico tibi quod omnino dispereas.</verse><verse id="20">Sicut gentes, quas delevit Dominus in introitu tuo, ita et vos peribitis, si inobedientes fueritis voci Domini Dei vestri.</verse></chapter><chapter id="9"><verse id="1">Audi, Israël : tu transgredieris hodie Jordanem, ut possideas nationes maximas et fortiores te, civitates ingentes, et ad cælum usque muratas,</verse><verse id="2">populum magnum atque sublimem, filios Enacim, quos ipse vidisti et audisti, quibus nullus potest ex adverso resistere.</verse><verse id="3">Scies ergo hodie quod Dominus Deus tuus ipse transibit ante te, ignis devorans atque consumens, qui conterat eos, et deleat atque disperdat ante faciem tuam velociter, sicut locutus est tibi :</verse><verse id="4">ne dicas in corde tuo, cum deleverit eos Dominus Deus tuus in conspectu tuo : Propter justitiam meam introduxit me Dominus ut terram hanc possiderem, cum propter impietates suas istæ deletæ sint nationes.</verse><verse id="5">Neque enim propter justitias tuas, et æquitatem cordis tui ingredieris, ut possideas terras earum : sed quia illæ egerunt impie, introëunte te deletæ sunt : et ut compleret verbum suum Dominus, quod sub juramento pollicitus est patribus tuis, Abraham, Isaac, et Jacob.</verse><verse id="6">Scito ergo quod non propter justitias tuas Dominus Deus tuus dederit tibi terram hanc optimam in possessionem, cum durissimæ cervicis sis populus.</verse><verse id="7">Memento, et ne obliviscaris, quomodo ad iracundiam provocaveris Dominum Deum tuum in solitudine. Ex eo die, quo egressus es ex Ægypto usque ad locum istum, semper adversum Dominum contendisti.</verse><verse id="8">Nam et in Horeb provocasti eum, et iratus delere te voluit,</verse><verse id="9">quando ascendi in montem, ut acciperem tabulas lapideas, tabulas pacti quod pepigit vobiscum Dominus : et perseveravi in monte quadraginta diebus ac noctibus, panem non comedens, et aquam non bibens.</verse><verse id="10">Deditque mihi Dominus duas tabulas lapideas scriptas digito Dei, et continentes omnia verba quæ vobis locutus est in monte de medio ignis, quando concio populi congregata est.</verse><verse id="11">Cumque transissent quadraginta dies, et totidem noctes, dedit mihi Dominus duas tabulas lapideas, tabulas fœderis,</verse><verse id="12">dixitque mihi : Surge, et descende hinc cito : quia populus tuus, quem eduxisti de Ægypto, deseruerunt velociter viam, quam demonstrasti eis, feceruntque sibi conflatile.</verse><verse id="13">Rursumque ait Dominus ad me : Cerno quod populus iste duræ cervicis sit :</verse><verse id="14">dimitte me ut conteram eum, et deleam nomen ejus de sub cælo, et constituam te super gentem, quæ hac major et fortior sit.</verse><verse id="15">Cumque de monte ardente descenderem, et duas tabulas fœderis utraque tenerem manu,</verse><verse id="16">vidissemque vos peccasse Domino Deo vestro, et fecisse vobis vitulum conflatilem, ac deseruisse velociter viam ejus, quam vobis ostenderat :</verse><verse id="17">projeci tabulas de manibus meis, confregique eas in conspectu vestro.</verse><verse id="18">Et procidi ante Dominum sicut prius, quadraginta diebus et noctibus panem non comedens, et aquam non bibens, propter omnia peccata vestra quæ gessistis contra Dominum, et eum ad iracundiam provocastis :</verse><verse id="19">timui enim indignationem et iram illius, qua adversum vos concitatus, delere vos voluit. Et exaudivit me Dominus etiam hac vice.</verse><verse id="20">Adversum Aaron quoque vehementer iratus, voluit eum conterere, et pro illo similiter deprecatus sum.</verse><verse id="21">Peccatum autem vestrum quod feceratis, id est, vitulum, arripiens, igne combussi, et in frusta comminuens, omninoque in pulverem redigens, projeci in torrentem, qui de monte descendit.</verse><verse id="22">In incendio quoque, et in tentatione, et in Sepulchris concupiscentiæ provocastis Dominum :</verse><verse id="23">et quando misit vos de Cadesbarne, dicens : Ascendite, et possidete terram, quam dedi vobis, et contempsistis imperium Domini Dei vestri, et non credidistis ei, neque vocem ejus audire voluistis :</verse><verse id="24">sed semper fuistis rebelles a die qua nosse vos cœpi.</verse><verse id="25">Et jacui coram Domino quadraginta diebus ac noctibus, quibus eum suppliciter deprecabar, ne deleret vos ut fuerat comminatus :</verse><verse id="26">et orans dixi : Domine Deus, ne disperdas populum tuum, et hæreditatem tuam, quam redemisti in magnitudine tua, quos eduxisti de Ægypto in manu forti.</verse><verse id="27">Recordare servorum tuorum Abraham, Isaac, et Jacob : ne aspicias duritiam populi hujus, et impietatem atque peccatum :</verse><verse id="28">ne forte dicant habitatores terræ, de qua eduxisti nos : Non poterat Dominus introducere eos in terram, quam pollicitus est eis, et oderat illos : idcirco eduxit, ut interficeret eos in solitudine :</verse><verse id="29">qui sunt populus tuus et hæreditas tua, quos eduxisti in fortitudine tua magna, et in brachio tuo extento.</verse></chapter><chapter id="10"><verse id="1">In tempore illo dixit Dominus ad me : Dola tibi duas tabulas lapideas, sicut priores fuerunt, et ascende ad me in montem : faciesque arcam ligneam,</verse><verse id="2">et scribam in tabulis verba quæ fuerunt in his qui ante confregisti : ponesque eas in arca.</verse><verse id="3">Feci igitur arcam de lignis setim. Cumque dolassem duas tabulas lapideas instar priorum, ascendi in montem, habens eas in manibus.</verse><verse id="4">Scripsitque in tabulis, juxta id quod prius scripserat, verba decem, quæ locutus est Dominus ad vos in monte de medio ignis, quando populus congregatus est : et dedit eas mihi.</verse><verse id="5">Reversusque de monte, descendi, et posui tabulas in arcam, quam feceram, quæ hucusque ibi sunt, sicut mihi præcepit Dominus.</verse><verse id="6">Filii autem Israël moverunt castra ex Beroth filiorum Jacan in Mosera, ubi Aaron mortuus ac sepultus est, pro quo sacerdotio functus est Eleazar filius ejus.</verse><verse id="7">Inde venerunt in Gadgad : de quo loco profecti, castrametati sunt in Jetebatha, in terra aquarum atque torrentium.</verse><verse id="8">Eo tempore separavit tribum Levi, ut portaret arcam fœderis Domini, et staret coram eo in ministerio, ac benediceret in nomine illius usque in præsentem diem.</verse><verse id="9">Quam ob rem non habuit Levi partem, neque possessionem cum fratribus suis : quia ipse Dominus possessio ejus est, sicut promisit ei Dominus Deus tuus.</verse><verse id="10">Ego autem steti in monte, sicut prius, quadraginta diebus ac noctibus : exaudivitque me Dominus etiam hac vice, et te perdere noluit.</verse><verse id="11">Dixitque mihi : Vade, et præcede populum, ut ingrediatur, et possideat terram, quam juravi patribus eorum ut traderem eis.</verse><verse id="12">Et nunc Israël, quid Dominus Deus tuus petit a te, nisi ut timeas Dominum Deum tuum, et ambules in viis ejus, et diligas eum, ac servias Domino Deo tuo in toto corde tuo, et in tota anima tua :</verse><verse id="13">custodiasque mandata Domini, et cæremonias ejus, quas ego hodie præcipio tibi, ut bene sit tibi ?</verse><verse id="14">En Domini Dei tui cælum est, et cælum cæli, terra, et omnia quæ in ea sunt :</verse><verse id="15">et tamen patribus tuis conglutinatus est Dominus, et amavit eos, elegitque semen eorum post eos, id est, vos, de cunctis gentibus, sicut hodie comprobatur.</verse><verse id="16">Circumcidite igitur præputium cordis vestri, et cervicem vestram ne induretis amplius :</verse><verse id="17">quia Dominus Deus vester ipse est Deus deorum, et Dominus dominantium, Deus magnus, et potens, et terribilis, qui personam non accipit, nec munera.</verse><verse id="18">Facit judicium pupillo et viduæ ; amat peregrinum, et dat ei victum atque vestitum.</verse><verse id="19">Et vos ergo amate peregrinos, quia et ipsi fuistis advenæ in terra Ægypti.</verse><verse id="20">Dominum Deum tuum timebis, et ei soli servies : ipsi adhærebis, jurabisque in nomine illius.</verse><verse id="21">Ipse est laus tua, et Deus tuus, qui fecit tibi hæc magnalia et terribilia, quæ viderunt oculi tui.</verse><verse id="22">In septuaginta animabus descenderunt patres tui in Ægyptum, et ecce nunc multiplicavit te Dominus Deus tuus sicut astra cæli.</verse></chapter><chapter id="11"><verse id="1">Ama itaque Dominum Deum tuum, et observa præcepta ejus et cæremonias, judicia atque mandata, omni tempore.</verse><verse id="2">Cognoscite hodie quæ ignorant filii vestri, qui non viderunt disciplinam Domini Dei vestri, magnalia ejus et robustam manum, extentumque brachium,</verse><verse id="3">signa et opera quæ fecit in medio Ægypti Pharaoni regi, et universæ terræ ejus,</verse><verse id="4">omnique exercitui Ægyptiorum, et equis ac curribus : quomodo operuerint eos aquæ maris Rubri, cum vos persequerentur, et deleverit eos Dominus usque in præsentem diem :</verse><verse id="5">vobisque quæ fecerit in solitudine donec veniretis ad hunc locum :</verse><verse id="6">et Dathan atque Abiron filiis Eliab, qui fuit filius Ruben : quos aperto ore suo terra absorbuit, cum domibus et tabernaculis, et universa substantia eorum, quam habebant in medio Israël.</verse><verse id="7">Oculi vestri viderunt opera Domini magna quæ fecit,</verse><verse id="8">ut custodiatis universa mandata illius, quæ ego hodie præcipio vobis, et possitis introire, et possidere terram, ad quam ingredimini,</verse><verse id="9">multoque in ea vivatis tempore : quam sub juramento pollicitus est Dominus patribus vestris, et semini eorum, lacte et melle manantem.</verse><verse id="10">Terra enim, ad quam ingrederis possidendam, non est sicut terra Ægypti, de qua existi, ubi jacto semine in hortorum morem aquæ ducuntur irriguæ :</verse><verse id="11">sed montuosa est et campestris, de cælo expectans pluvias,</verse><verse id="12">quam Dominus Deus tuus semper invisit, et oculi illius in ea sunt a principio anni usque ad finem ejus.</verse><verse id="13">Si ergo obedieritis mandatis meis, quæ ego hodie præcipio vobis, ut diligatis Dominum Deum vestrum, et serviatis ei in toto corde vestro, et in tota anima vestra :</verse><verse id="14">dabit pluviam terræ vestræ temporaneam et serotinam, ut colligatis frumentum, et vinum, et oleum,</verse><verse id="15">fœnumque ex agris ad pascenda jumenta, et ut ipsi comedatis ac saturemini.</verse><verse id="16">Cavete ne forte decipiatur cor vestrum, et recedatis a Domino, serviatisque diis alienis, et adoretis eos :</verse><verse id="17">iratusque Dominus claudat cælum, et pluviæ non descendant, nec terra det germen suum, pereatisque velociter de terra optima, quam Dominus daturus est vobis.</verse><verse id="18">Ponite hæc verba mea in cordibus et in animis vestris, et suspendite ea pro signo in manibus, et inter oculos vestros collocate.</verse><verse id="19">Docete filios vestros ut illa meditentur : quando sederis in domo tua, et ambulaveris in via, et accubueris atque surrexeris.</verse><verse id="20">Scribes ea super postes et januas domus tuæ,</verse><verse id="21">ut multiplicentur dies tui, et filiorum tuorum in terra, quam juravit Dominus patribus tuis, ut daret eis quamdiu cælum imminet terræ.</verse><verse id="22">Si enim custodieritis mandata quæ ego præcipio vobis, et feceritis ea, ut diligatis Dominum Deum vestrum, et ambuletis in omnibus viis ejus, adhærentes ei,</verse><verse id="23">disperdet Dominus omnes gentes istas ante faciem vestram, et possidebitis eas, quæ majores et fortiores vobis sunt.</verse><verse id="24">Omnis locus, quem calcaverit pes vester, vester erit. A deserto, et a Libano, a flumine magno Euphrate usque ad mare occidentale erunt termini vestri.</verse><verse id="25">Nullus stabit contra vos : terrorem vestrum et formidinem dabit Dominus Deus vester super omnem terram quam calcaturi estis, sicut locutus est vobis.</verse><verse id="26">En propono in conspectu vestro hodie benedictionem et maledictionem :</verse><verse id="27">benedictionem, si obedieritis mandatis Domini Dei vestri, quæ ego hodie præcipio vobis :</verse><verse id="28">maledictionem, si non obedieritis mandatis Domini Dei vestri, sed recesseritis de via, quam ego nunc ostendo vobis, et ambulaveritis post deos alienos, quos ignoratis.</verse><verse id="29">Cum vero introduxerit te Dominus Deus tuus in terram, ad quam pergis habitandam, pones benedictionem super montem Garizim, maledictionem super montem Hebal :</verse><verse id="30">qui sunt trans Jordanem, post viam quæ vergit ad solis occubitum in terra Chananæi, qui habitat in campestribus contra Galgalam, quæ est juxta vallem tendentem et intrantem procul.</verse><verse id="31">Vos enim transibitis Jordanem, ut possideatis terram quam Dominus Deus vester daturus est vobis, ut habeatis et possideatis illam.</verse><verse id="32">Videte ergo ut impleatis cæremonias atque judicia, quæ ego hodie ponam in conspectu vestro.</verse></chapter><chapter id="12"><verse id="1">Hæc sunt præcepta atque judicia, quæ facere debetis in terra, quam Dominus Deus patrum tuorum daturus est tibi, ut possideas eam cunctis diebus, quibus super humum gradieris.</verse><verse id="2">Subvertite omnia loca, in quibus coluerunt gentes, quas possessuri estis, deos suos super montes excelsos, et colles, et subter omne lignum frondosum.</verse><verse id="3">Dissipate aras eorum, et confringite statuas : lucos igne comburite, et idola comminuite : disperdite nomina eorum de locis illis.</verse><verse id="4">Non facietis ita Domino Deo vestro :</verse><verse id="5">sed ad locum, quem elegerit Dominus Deus vester de cunctis tribubus vestris, ut ponat nomen suum ibi, et habitet in eo, venietis :</verse><verse id="6">et offeretis in loco illo holocausta et victimas vestras, decimas et primitias manuum vestrarum, et vota atque donaria, primogenita boum et ovium.</verse><verse id="7">Et comedetis ibi in conspectu Domini Dei vestri : ac lætabimini in cunctis, ad quæ miseritis manum vos et domus vestræ, in quibus benedixerit vobis Dominus Deus vester.</verse><verse id="8">Non facietis ibi quæ nos hic facimus hodie, singuli quod sibi rectum videtur :</verse><verse id="9">neque enim usque in præsens tempus venistis ad requiem, et possessionem, quam Dominus Deus vester daturus est vobis.</verse><verse id="10">Transibitis Jordanem, et habitabitis in terra, quam Dominus Deus vester daturus est vobis, ut requiescatis a cunctis hostibus per circuitum : et absque ullo timore habitetis</verse><verse id="11">in loco, quem elegerit Dominus Deus vester, ut sit nomen ejus in eo : illuc omnia, quæ præcipio, conferetis, holocausta, et hostias, ac decimas, et primitias manuum vestrarum : et quidquid præcipuum est in muneribus, quæ vovebitis Domino.</verse><verse id="12">Ibi epulabimini coram Domino Deo vestro, vos et filii ac filiæ vestræ, famuli et famulæ, atque Levites qui in urbibus vestris commoratur : neque enim habet aliam partem et possessionem inter vos.</verse><verse id="13">Cave ne offeras holocausta tua in omni loco, quem videris :</verse><verse id="14">sed in eo, quem elegerit Dominus, in una tribuum tuarum offeres hostias, et facies quæcumque præcipio tibi.</verse><verse id="15">Sin autem comedere volueris, et te esus carnium delectaverit, occide, comede juxta benedictionem Domini Dei tui, quam dedit tibi in urbibus tuis : sive immundum fuerit, hoc est, maculatum et debile : sive mundum, hoc est, integrum et sine macula, quod offerri licet, sicut capream et cervum, comedes :</verse><verse id="16">absque esu dumtaxat sanguinis, quem super terram quasi aquam effundes.</verse><verse id="17">Non poteris comedere in oppidis tuis decimam frumenti, et vini, et olei tui, primogenita armentorum et pecorum, et omnia quæ voveris, et sponte offerre volueris, et primitias manuum tuarum :</verse><verse id="18">sed coram Domino Deo tuo comedes ea in loco, quem elegerit Dominus Deus tuus, tu et filius tuus, et filia tua, et servus et famula, atque Levites qui manet in urbibus tuis : et lætaberis et reficieris coram Domino Deo tuo in cunctis ad quæ extenderis manum tuam.</verse><verse id="19">Cave ne derelinquas Levitem in omni tempore quo versaris in terra.</verse><verse id="20">Quando dilataverit Dominus Deus tuus terminos tuos, sicut locutus est tibi, et volueris vesci carnibus, quas desiderat anima tua :</verse><verse id="21">locus autem, quem elegerit Dominus Deus tuus ut sit nomen ejus ibi, si procul fuerit, occides de armentis et pecoribus, quæ habueris, sicut præcepi tibi, et comedes in oppidis tuis, ut tibi placet.</verse><verse id="22">Sicut comeditur caprea et cervus, ita vesceris eis : et mundus et immundus in commune vescentur.</verse><verse id="23">Hoc solum cave, ne sanguinem comedas : sanguis enim eorum pro anima est, et idcirco non debes animam comedere cum carnibus :</verse><verse id="24">sed super terram fundes quasi aquam,</verse><verse id="25">ut bene sit tibi et filiis tuis post te, cum feceris quod placet in conspectu Domini.</verse><verse id="26">Quæ autem sanctificaveris, et voveris Domino, tolles, et venies ad locum, quem elegerit Dominus :</verse><verse id="27">et offeres oblationes tuas carnem et sanguinem super altare Domini Dei tui : sanguinem hostiarum fundes in altari ; carnibus autem ipse vesceris.</verse><verse id="28">Observa et audi omnia quæ ego præcipio tibi, ut bene sit tibi et filiis tuis post te in sempiternum, cum feceris quod bonum est et placitum in conspectu Domini Dei tui.</verse><verse id="29">Quando disperdiderit Dominus Deus tuus ante faciem tuam gentes, ad quas ingredieris possidendas, et possederis eas, atque habitaveris in terra earum :</verse><verse id="30">cave ne imiteris eas, postquam te fuerint introëunte subversæ, et requiras cæremonias earum, dicens : Sicut coluerunt gentes istæ deos suos, ita et ego colam.</verse><verse id="31">Non facies similiter Domino Deo tuo. Omnes enim abominationes, quas aversatur Dominus, fecerunt diis suis, offerentes filios et filias, et comburentes igni.</verse><verse id="32">Quod præcipio tibi, hoc tantum facito Domino : nec addas quidquam, nec minuas.</verse></chapter><chapter id="13"><verse id="1">Si surrexerit in medio tui prophetes, aut qui somnium vidisse se dicat, et prædixerit signum atque portentum,</verse><verse id="2">et evenerit quod locutus est, et dixerit tibi : Eamus, et sequamur deos alienos quos ignoras, et serviamus eis :</verse><verse id="3">non audies verba prophetæ illius aut somniatoris : quia tentat vos Dominus Deus vester, ut palam fiat utrum diligatis eum an non, in toto corde, et in tota anima vestra.</verse><verse id="4">Dominum Deum vestrum sequimini, et ipsum timete, et mandata illius custodite, et audite vocem ejus : ipsi servietis, et ipsi adhærebitis.</verse><verse id="5">Propheta autem ille aut fictor somniorum interficietur : quia locutus est ut vos averteret a Domino Deo vestro, qui eduxit vos de terra Ægypti, et redemit vos de domo servitutis : ut errare te faceret de via, quam tibi præcepit Dominus Deus tuus : et auferes malum de medio tui.</verse><verse id="6">Si tibi voluerit persuadere frater tuus filius matris tuæ, aut filius tuus vel filia, sive uxor quæ est in sinu tuo, aut amicus, quem diligis ut animam tuam, clam dicens : Eamus, et serviamus diis alienis, quos ignoras tu, et patres tui,</verse><verse id="7">cunctarum in circuitu gentium, quæ juxta vel procul sunt, ab initio usque ad finem terræ,</verse><verse id="8">non acquiescas ei, nec audias, neque parcat ei oculus tuus ut miserearis et occultes eum,</verse><verse id="9">sed statim interficies : sit primum manus tua super eum, et postea omnis populus mittat manum.</verse><verse id="10">Lapidibus obrutus necabitur : quia voluit te abstrahere a Domino Deo tuo, qui eduxit te de terra Ægypti, de domo servitutis :</verse><verse id="11">ut omnis Israël audiens timeat, et nequaquam ultra faciat quippiam hujus rei simile.</verse><verse id="12">Si audieris in una urbium tuarum, quas Dominus Deus tuus dabit tibi ad habitandum, dicentes aliquos :</verse><verse id="13">Egressi sunt filii Belial de medio tui, et averterunt habitatores urbis suæ, atque dixerunt : Eamus, et serviamus diis alienis quos ignoratis :</verse><verse id="14">quare sollicite et diligenter, rei veritate perspecta, si inveneris certum esse quod dicitur, et abominationem hanc opere perpetratam,</verse><verse id="15">statim percuties habitatores urbis illius in ore gladii, et delebis eam ac omnia quæ in illa sunt, usque ad pecora.</verse><verse id="16">Quidquid etiam supellectilis fuerit, congregabis in medio platearum ejus, et cum ipsa civitate succendes, ita ut universa consumas Domino Deo tuo, et sit tumulus sempiternus. Non ædificabitur amplius,</verse><verse id="17">et non adhærebit de illo anathemate quidquam in manu tua : ut avertatur Dominus ab ira furoris sui, et misereatur tui, multiplicetque te sicut juravit patribus tuis,</verse><verse id="18">quando audieris vocem Domini Dei tui custodiens omnia præcepta ejus, quæ ego præcipio tibi hodie, ut facias quod placitum est in conspectu Domini Dei tui.</verse></chapter><chapter id="14"><verse id="1">Filii estote Domini Dei vestri : non vos incidetis, nec facietis calvitium super mortuo :</verse><verse id="2">quoniam populus sanctus es Domino Deo tuo, et te elegit ut sis ei in populum peculiarem de cunctis gentibus, quæ sunt super terram.</verse><verse id="3">Ne comedatis quæ immunda sunt.</verse><verse id="4">Hoc est animal quod comedere debetis : bovem, et ovem, et capram,</verse><verse id="5">cervum et capream, bubalum, tragelaphum, pygargum, orygem, camelopardalum.</verse><verse id="6">Omne animal, quod in duas partes findit ungulam, et ruminat, comedetis.</verse><verse id="7">De his autem, quæ ruminant, et ungulam non findunt, comedere non debetis, ut camelum, leporem, chœrogryllum : hæc, quia ruminant et non dividunt ungulam, immunda erunt vobis.</verse><verse id="8">Sus quoque, quoniam dividat ungulam et non ruminat, immunda erit. Carnibus eorum non vescemini, et cadavera non tangetis.</verse><verse id="9">Hæc comedetis ex omnibus quæ morantur in aquis : quæ habent pinnulas et squamas, comedite :</verse><verse id="10">quæ absque pinnulis et squamis sunt, ne comedatis, quia immunda sunt.</verse><verse id="11">Omnes aves mundas comedite.</verse><verse id="12">Immundas ne comedatis : aquilam scilicet, et gryphem, et haliæetum,</verse><verse id="13">ixion et vulturem ac milvum juxta genus suum :</verse><verse id="14">et omne corvini generis,</verse><verse id="15">et struthionem, ac noctuam, et larum, atque accipitrem juxta genus suum :</verse><verse id="16">herodium ac cygnum, et ibin,</verse><verse id="17">ac mergulum, porphyrionem, et nycticoracem,</verse><verse id="18">onocrotalum, et charadrium, singula in genere suo : upupam quoque et vespertilionem.</verse><verse id="19">Et omne quod reptat et pennulas habet, immundum erit, et non comedetur.</verse><verse id="20">Omne quod mundum est, comedite.</verse><verse id="21">Quidquid autem morticinum est, ne vescamini ex eo. Peregrino, qui intra portas tuas est, da ut comedat, aut vende ei : quia tu populus sanctus Domini Dei tui es. Non coques hædum in lacte matris suæ.</verse><verse id="22">Decimam partem separabis de cunctis fructibus tuis qui nascuntur in terra per annos singulos,</verse><verse id="23">et comedes in conspectu Domini Dei tui in loco quem elegerit, ut in eo nomen illius invocetur, decimam frumenti tui, et vini, et olei, et primogenita de armentis et ovibus tuis : ut discas timere Dominum Deum tuum omni tempore.</verse><verse id="24">Cum autem longior fuerit via, et locus quem elegerit Dominus Deus tuus, tibique benedixerit, nec potueris ad eum hæc cuncta portare,</verse><verse id="25">vendes omnia, et in pretium rediges, portabisque manu tua, et proficisceris ad locum quem elegerit Dominus Deus tuus :</verse><verse id="26">et emes ex eadem pecunia quidquid tibi placuerit, sive ex armentis, sive ex ovibus, vinum quoque et siceram, et omne quod desiderat anima tua : et comedes coram Domino Deo tuo, et epulaberis tu et domus tua :</verse><verse id="27">et Levites qui intra portas tuas est, cave ne derelinquas eum, quia non habet aliam partem in possessione tua.</verse><verse id="28">Anno tertio separabis aliam decimam ex omnibus quæ nascuntur tibi eo tempore, et repones intra januas tuas.</verse><verse id="29">Venietque Levites qui aliam non habet partem nec possessionem tecum, et peregrinus ac pupillus et vidua, qui intra portas tuas sunt, et comedent et saturabuntur : ut benedicat tibi Dominus Deus tuus in cunctis operibus manuum tuarum quæ feceris.</verse></chapter><chapter id="15"><verse id="1">Septimo anno facies remissionem,</verse><verse id="2">quæ hoc ordine celebrabitur. Cui debetur aliquid ab amico vel proximo ac fratre suo, repetere non poterit, quia annus remissionis est Domini.</verse><verse id="3">A peregrino et advena exiges : civem et propinquum repetendi non habebis potestatem.</verse><verse id="4">Et omnino indigens et mendicus non erit inter vos : ut benedicat tibi Dominus Deus tuus in terra, quam traditurus est tibi in possessionem.</verse><verse id="5">Si tamen audieris vocem Domini Dei tui, et custodieris universa quæ jussit, et quæ ego hodie præcipio tibi, benedicet tibi, ut pollicitus est.</verse><verse id="6">Fœnerabis gentibus multis, et ipse a nullo accipies mutuum. Dominaberis nationibus plurimis, et tui nemo dominabitur.</verse><verse id="7">Si unus de fratribus tuis, qui morantur intra portas civitatis tuæ in terra quam Dominus Deus tuus daturus est tibi, ad paupertatem venerit, non obdurabis cor tuum, nec contrahes manum,</verse><verse id="8">sed aperies eam pauperi, et dabis mutuum, quo eum indigere perspexeris.</verse><verse id="9">Cave ne forte subrepat tibi impia cogitatio, et dicas in corde tuo : Appropinquat septimus annus remissionis : et avertas oculos tuos a paupere fratre tuo, nolens ei quod postulat mutuum commodare : ne clamet contra te ad Dominum, et fiat tibi in peccatum.</verse><verse id="10">Sed dabis ei : nec ages quippiam callide in ejus necessitatibus sublevandis, ut benedicat tibi Dominus Deus tuus in omni tempore, et in cunctis ad quæ manum miseris.</verse><verse id="11">Non deerunt pauperes in terra habitationis tuæ : idcirco ego præcipio tibi, ut aperias manum fratri tuo egeno et pauperi, qui tecum versatur in terra.</verse><verse id="12">Cum tibi venditus fuerit frater tuus Hebræus aut Hebræa, et sex annis servierit tibi, in septimo anno dimittes eum liberum :</verse><verse id="13">et quem libertate donaveris, nequaquam vacuum abire patieris :</verse><verse id="14">sed dabis viaticum de gregibus, et de area, et torculari tuo, quibus Dominus Deus tuus benedixerit tibi.</verse><verse id="15">Memento quod et ipse servieris in terra Ægypti, et liberaverit te Dominus Deus tuus, et idcirco ego nunc præcipio tibi.</verse><verse id="16">Sin autem dixerit : Nolo egredi : eo quod diligat te, et domum tuam, et bene sibi apud te esse sentiat :</verse><verse id="17">assumes subulam, et perforabis aurem ejus in janua domus tuæ, et serviet tibi usque in æternum. Ancillæ quoque similiter facies.</verse><verse id="18">Non avertas ab eis oculos tuos, quando dimiseris eos liberos, quoniam juxta mercedem mercenarii per sex annos servivit tibi : ut benedicat tibi Dominus Deus tuus in cunctis operibus quæ agis.</verse><verse id="19">De primogenitis, quæ nascuntur in armentis, et in ovibus tuis, quidquid est sexus masculini, sanctificabis Domino Deo tuo. Non operaberis in primogenito bovis, et non tondebis primogenita ovium.</verse><verse id="20">In conspectu Domini Dei tui comedes ea per annos singulos in loco quem elegerit Dominus, tu et domus tua.</verse><verse id="21">Sin autem habuerit maculam, vel claudum fuerit, vel cæcum, aut in aliqua parte deforme vel debile, non immolabitur Domino Deo tuo :</verse><verse id="22">sed intra portas urbis tuæ comedes illud : tam mundus quam immundus similiter vescentur eis, quasi caprea et cervo.</verse><verse id="23">Hoc solum observabis, ut sanguinem eorum non comedas, sed effundes in terram quasi aquam.</verse></chapter><chapter id="16"><verse id="1">Observa mensem novarum frugum, et verni primum temporis, ut facias Phase Domino Deo tuo : quoniam in isto mense eduxit te Dominus Deus tuus de Ægypto nocte.</verse><verse id="2">Immolabisque Phase Domino Deo tuo de ovibus, et de bobus, in loco quem elegerit Dominus Deus tuus, ut habitet nomen ejus ibi.</verse><verse id="3">Non comedes in eo panem fermentatum : septem diebus comedes absque fermento afflictionis panem, quoniam in pavore egressus es de Ægypto : ut memineris diei egressionis tuæ de Ægypto, omnibus diebus vitæ tuæ.</verse><verse id="4">Non apparebit fermentum in omnibus terminis tuis septem diebus, et non remanebit de carnibus ejus, quod immolatum est vespere in die primo, usque mane.</verse><verse id="5">Non poteris immolare Phase in qualibet urbium tuarum, quas Dominus Deus tuus daturus est tibi,</verse><verse id="6">sed in loco quem elegerit Dominus Deus tuus, ut habitet nomen ejus ibi : immolabis Phase vespere ad solis occasum, quando egressus es de Ægypto.</verse><verse id="7">Et coques, et comedes in loco quem elegerit Dominus Deus tuus, maneque consurgens vades in tabernacula tua.</verse><verse id="8">Sex diebus comedes azyma : et in die septima, quia collecta est Domini Dei tui, non facies opus.</verse><verse id="9">Septem hebdomadas numerabis tibi ab ea die qua falcem in segetem miseris.</verse><verse id="10">Et celebraris diem festum hebdomadarum Domino Deo tuo, oblationem spontaneam manus tuæ, quam offeres juxta benedictionem Domini Dei tui :</verse><verse id="11">et epulaberis coram Domino Deo tuo, tu, filius tuus et filia tua, servus tuus et ancilla tua, et Levites qui est intra portas tuas, advena ac pupillus et vidua, qui morantur vobiscum : in loco quem elegerit Dominus Deus tuus, ut habitet nomen ejus ibi.</verse><verse id="12">Et recordaberis quoniam servus fueris in Ægypto : custodiesque ac facies quæ præcepta sunt.</verse><verse id="13">Solemnitatem quoque tabernaculorum celebrabis per septem dies, quando collegeris de area et torculari fruges tuas :</verse><verse id="14">et epulaberis in festivitate tua, tu, filius tuus et filia, servus tuus et ancilla, Levites quoque et advena, pupillus et vidua qui intra portas tuas sunt.</verse><verse id="15">Septem diebus Domino Deo tuo festa celebrabis in loco quem elegerit Dominus : benedicetque tibi Dominus Deus tuus in cunctis frugibus tuis, et in omni opere manuum tuarum, erisque in lætitia.</verse><verse id="16">Tribus vicibus per annum apparebit omne masculinum tuum in conspectu Domini Dei tui in loco quem elegerit : in solemnitate azymorum, in solemnitate hebdomadarum, et in solemnitate tabernaculorum. Non apparebit ante Dominum vacuus :</verse><verse id="17">sed offeret unusquisque secundum quod habuerit juxta benedictionem Domini Dei sui, quam dederit ei.</verse><verse id="18">Judices et magistros constitues in omnibus portis tuis, quas Dominus Deus tuus dederit tibi, per singulas tribus tuas : ut judicent populum justo judicio,</verse><verse id="19">nec in alteram partem declinent. Non accipies personam, nec munera : quia munera excæcant oculos sapientum, et mutant verba justorum.</verse><verse id="20">Juste quod justum est persequeris : ut vivas, et possideas terram, quam Dominus Deus tuus dederit tibi.</verse><verse id="21">Non plantabis lucum, et omnem arborem juxta altare Domini Dei tui.</verse><verse id="22">Nec facies tibi, neque constitues statuam : quæ odit Dominus Deus tuus.</verse></chapter><chapter id="17"><verse id="1">Non immolabis Domino Deo tuo ovem, et bovem, in quo est macula, aut quippiam vitii : quia abominatio est Domino Deo tuo.</verse><verse id="2">Cum reperti fuerint apud te intra unam portarum tuarum, quas Dominus Deus tuus dabit tibi, vir aut mulier qui faciant malum in conspectu Domini Dei tui, et transgrediantur pactum illius,</verse><verse id="3">ut vadant et servant diis alienis, et adorent eos, solem et lunam, et omnem militiam cæli, quæ non præcepi :</verse><verse id="4">et hoc tibi fuerit nuntiatum, audiensque inquisieris diligenter et verum esse repereris, et abominatio facta est in Israël :</verse><verse id="5">educes virum ac mulierem, qui rem sceleratissimam perpetrarunt, ad portas civitatis tuæ, et lapidibus obruentur.</verse><verse id="6">In ore duorum aut trium testium peribit qui interficietur. Nemo occidatur, uno contra se dicente testimonium.</verse><verse id="7">Manus testium prima interficiet eum, et manus reliqui populi extrema mittetur : ut auferas malum de medio tui.</verse><verse id="8">Si difficile et ambiguum apud te judicium esse perspexeris inter sanguinem et sanguinem, causam et causam, lepram et lepram : et judicum intra portas tuas videris verba variari : surge, et ascende ad locum, quem elegerit Dominus Deus tuus.</verse><verse id="9">Veniesque ad sacerdotes Levitici generis, et ad judicem qui fuerit illo tempore : quæresque ab eis, qui indicabunt tibi judicii veritatem.</verse><verse id="10">Et facies quodcumque dixerint qui præsunt loco quem elegerit Dominus, et docuerint te</verse><verse id="11">juxta legem ejus, sequerisque sententiam eorum, nec declinabis ad dexteram neque ad sinistram.</verse><verse id="12">Qui autem superbierit, nolens obedire sacerdotis imperio, qui eo tempore ministrat Domino Deo tuo, et decreto judicis, morietur homo ille, et auferes malum de Israël :</verse><verse id="13">cunctusque populus audiens timebit, ut nullus deinceps intumescat superbia.</verse><verse id="14">Cum ingressus fueris terram, quam Dominus Deus tuus dabit tibi, et possederis eam, habitaverisque in illa, et dixeris : Constituam super me regem, sicut habent omnes per circuitum nationes :</verse><verse id="15">eum constitues, quem Dominus Deus tuus elegerit de numero fratrum tuorum. Non poteris alterius gentis hominem regem facere, qui non sit frater tuus.</verse><verse id="16">Cumque fuerit constitutus, non multiplicabit sibi equos, nec reducet populum in Ægyptum, equitatus numero sublevatus, præsertim cum Dominus præceperit vobis ut nequaquam amplius per eamdem viam revertamini.</verse><verse id="17">Non habebit uxores plurimas, quæ alliciant animum ejus, neque argenti et auri immensa pondera.</verse><verse id="18">Postquam autem sederit in solio regni sui, describet sibi Deuteronomium legis hujus in volumine, accipiens exemplar a sacerdotibus Leviticæ tribus,</verse><verse id="19">et habebit secum, legetque illud omnibus diebus vitæ suæ, ut discat timere Dominum Deum suum, et custodire verba et cæremonias ejus, quæ in lege præcepta sunt.</verse><verse id="20">Nec elevetur cor ejus in superbiam super fratres suos, neque declinet in partem dexteram vel sinistram, ut longo tempore regnet ipse et filii ejus super Israël.</verse></chapter><chapter id="18"><verse id="1">Non habebunt sacerdotes et Levitæ, et omnes qui de eadem tribu sunt, partem et hæreditatem cum reliquo Israël, quia sacrificia Domini, et oblationes ejus comedent,</verse><verse id="2">et nihil aliud accipient de possessione fratrum suorum : Dominus enim ipse est hæreditas eorum, sicut locutus est illis.</verse><verse id="3">Hoc erit judicium sacerdotum a populo, et ab his qui offerunt victimas : sive bovem, sive ovem immolaverint, dabunt sacerdoti armum ac ventriculum :</verse><verse id="4">primitias frumenti, vini, et olei, et lanarum partem ex ovium tonsione.</verse><verse id="5">Ipsum enim elegit Dominus Deus tuus de cunctis tribubus tuis, ut stet, et ministret nomini Domini, ipse, et filii ejus in sempiternum.</verse><verse id="6">Si exierit Levites ex una urbium tuarum ex omni Israël in qua habitat, et voluerit venire, desiderans locum quem elegerit Dominus,</verse><verse id="7">ministrabit in nomine Domini Dei sui, sicut omnes fratres ejus Levitæ, qui stabunt eo tempore coram Domino.</verse><verse id="8">Partem ciborum eamdem accipiet, quam et ceteri : excepto eo, quod in urbe sua ex paterna ei successione debetur.</verse><verse id="9">Quando ingressus fueris terram, quam Dominus Deus tuus dabit tibi, cave ne imitari velis abominationes illarum gentium.</verse><verse id="10">Nec inveniatur in te qui lustret filium suum, aut filiam, ducens per ignem : aut qui ariolos sciscitetur, et observet somnia atque auguria, nec sit maleficus,</verse><verse id="11">nec incantator, nec qui pythones consulat, nec divinos, aut quærat a mortuis veritatem.</verse><verse id="12">Omnia enim hæc abominatur Dominus, et propter istiusmodi scelera delebit eos in introitu tuo.</verse><verse id="13">Perfectus eris, et absque macula cum Domino Deo tuo.</verse><verse id="14">Gentes istæ, quarum possidebis terram, augures et divinos audiunt : tu autem a Domino Deo tuo aliter institutus es.</verse><verse id="15">Prophetam de gente tua et de fratribus tuis, sicut me, suscitabit tibi Dominus Deus tuus : ipsum audies,</verse><verse id="16">ut petisti a Domino Deo tuo in Horeb, quando concio congregata est, atque dixisti : Ultra non audiam vocem Domini Dei mei, et ignem hunc maximum amplius non videbo, ne moriar.</verse><verse id="17">Et ait Dominus mihi : Bene omnia sunt locuti.</verse><verse id="18">Prophetam suscitabo eis de medio fratrum suorum similem tui : et ponam verba mea in ore ejus, loqueturque ad eos omnia quæ præcepero illi.</verse><verse id="19">Qui autem verba ejus, quæ loquetur in nomine meo, audire noluerit, ego ultor existam.</verse><verse id="20">Propheta autem qui arrogantia depravatus voluerit loqui in nomine meo, quæ ego non præcepi illi ut diceret, aut ex nomine alienorum deorum, interficietur.</verse><verse id="21">Quod si tacita cogitatione responderis : Quomodo possum intelligere verbum, quod Dominus non est locutus ?</verse><verse id="22">hoc habebis signum : quod in nomine Domini propheta ille prædixerit, et non evenerit : hoc Dominus non est locutus, sed per tumorem animi sui propheta confinxit : et idcirco non timebis eum.</verse></chapter><chapter id="19"><verse id="1">Cum disperdiderit Dominus Deus tuus gentes, quarum tibi traditurus est terram, et possederis eam, habitaverisque in urbibus ejus et in ædibus :</verse><verse id="2">tres civitates separabis tibi in medio terræ, quam Dominus Deus tuus dabit tibi in possessionem,</verse><verse id="3">sternens diligenter viam : et in tres æqualiter partes totam terræ tuæ provinciam divides : ut habeat e vicino qui propter homicidium profugus est, quo possit evadere.</verse><verse id="4">Hæc erit lex homicidæ fugientis, cujus vita servanda est : qui percusserit proximum suum nesciens, et qui heri et nudiustertius nullum contra eum odium habuisse comprobatur :</verse><verse id="5">sed abiisse cum eo simpliciter in silvam ad ligna cædenda, et in succisione lignorum securis fugerit manu, ferrumque lapsum de manubrio amicum ejus percusserit, et occiderit : hic ad unam supradictarum urbium confugiet, et vivet :</verse><verse id="6">ne forsitan proximus ejus, cujus effusus est sanguis, dolore stimulatus, persequatur, et apprehendat eum si longior via fuerit, et percutiat animam ejus, qui non est reus mortis : quia nullum contra eum, qui occisus est, odium prius habuisse monstratur.</verse><verse id="7">Idcirco præcipio tibi, ut tres civitates æqualis inter se spatii dividas.</verse><verse id="8">Cum autem dilataverit Dominus Deus tuus terminos tuos, sicut juravit patribus tuis, et dederit tibi cunctam terram, quam eis pollicitus est</verse><verse id="9">(si tamen custodieris mandata ejus, et feceris, quæ hodie præcipio tibi, ut diligas Dominum Deum tuum, et ambules in viis ejus omni tempore), addes tibi tres alias civitates, et supradictarum trium urbium numerum duplicabis :</verse><verse id="10">ut non effundatur sanguis innoxius in medio terræ, quam Dominus Deus tuus dabit tibi possidendam, ne sis sanguinis reus.</verse><verse id="11">Si quis autem, odio habens proximum suum, insidiatus fuerit vitæ ejus, surgensque percusserit illum, et mortuus fuerit, fugeritque ad unam de supradictis urbibus,</verse><verse id="12">mittent seniores civitatis illius, et arripient eum de loco effugii, tradentque in manu proximi, cujus sanguis effusus est, et morietur.</verse><verse id="13">Non miseraberis ejus, et auferes innoxium sanguinem de Israël, ut bene sit tibi.</verse><verse id="14">Non assumes, et transferes terminos proximi tui, quos fixerunt priores in possessione tua, quam Dominus Deus tuus dabit tibi in terra quam acceperis possidendam.</verse><verse id="15">Non stabit testis unus contra aliquem, quidquid illud peccati, et facinoris fuerit : sed in ore duorum aut trium testium stabit omne verbum.</verse><verse id="16">Si steterit testis mendax contra hominem, accusans eum prævaricationis,</verse><verse id="17">stabunt ambo, quorum causa est, ante Dominum in conspectu sacerdotum et judicum qui fuerint in diebus illis.</verse><verse id="18">Cumque diligentissime perscrutantes, invenerint falsum testem dixisse contra fratrem suum mendacium,</verse><verse id="19">reddent ei sicut fratri suo facere cogitavit, et auferes malum de medio tui :</verse><verse id="20">ut audientes ceteri timorem habeant, et nequaquam talia audeant facere.</verse><verse id="21">Non misereberis ejus, sed animam pro anima, oculum pro oculo, dentem pro dente, manum pro manu, pedem pro pede exiges.</verse></chapter><chapter id="20"><verse id="1">Si exieris ad bellum contra hostes tuos, et videris equitatus et currus, et majorem quam tu habeas adversarii exercitus multitudinem, non timebis eos : quia Dominus Deus tuus tecum est, qui eduxit te de terra Ægypti.</verse><verse id="2">Appropinquante autem jam prælio, stabit sacerdos ante aciem, et sic loquetur ad populum :</verse><verse id="3">Audi, Israël : vos hodie contra inimicos vestros pugnam committitis : non pertimescat cor vestrum, nolite metuere, nolite cedere, nec formidetis eos :</verse><verse id="4">quia Dominus Deus vester in medio vestri est, et pro vobis contra adversarios dimicabit, ut eruat vos de periculo.</verse><verse id="5">Duces quoque per singulas turmas audiente exercitu proclamabunt : Quis est homo qui ædificavit domum novam, et non dedicavit eam ? vadat, et revertatur in domum suam, ne forte moriatur in bello, et alius dedicet eam.</verse><verse id="6">Quis est homo qui plantavit vineam, et necdum fecit eam esse communem, de qua vesci omnibus liceat ? vadat, et revertatur in domum suam, ne forte moriatur in bello, et alius homo ejus fungatur officio.</verse><verse id="7">Quis est homo, qui despondit uxorem, et non accepit eam ? vadat, et revertatur in domum suam, ne forte moriatur in bello, et alius homo accipiat eam.</verse><verse id="8">His dictis addent reliqua, et loquentur ad populum : Quis est homo formidolosus, et corde pavido ? vadat, et revertatur in domum suam, ne pavere faciat corda fratrum suorum, sicut ipse timore perterritus est.</verse><verse id="9">Cumque siluerint duces exercitus, et finem loquendi fecerint, unusquisque suos ad bellandum cuneos præparabit.</verse><verse id="10">Siquando accesseris ad expugnandam civitatem, offeres ei primum pacem.</verse><verse id="11">Si receperit, et aperuerit tibi portas, cunctus populus, qui in ea est, salvabitur, et serviet tibi sub tributo.</verse><verse id="12">Sin autem fœdus inire noluerit, et cœperit contra te bellum, oppugnabis eam.</verse><verse id="13">Cumque tradiderit Dominus Deus tuus illam in manu tua, percuties omne quod in ea generis masculini est, in ore gladii,</verse><verse id="14">absque mulieribus et infantibus, jumentis et ceteris quæ in civitate sunt. Omnem prædam exercitui divides, et comedes de spoliis hostium tuorum, quæ Dominus Deus tuus dederit tibi.</verse><verse id="15">Sic facies cunctis civitatibus, quæ a te procul valde sunt, et non sunt de his urbibus, quas in possessionem accepturus es.</verse><verse id="16">De his autem civitatibus, quæ dabuntur tibi, nullum omnino permittes vivere :</verse><verse id="17">sed interficies in ore gladii, Hethæum videlicet, et Amorrhæum, et Chananæum, Pherezæum, et Hevæum, et Jebusæum, sicut præcepit tibi Dominus Deus tuus :</verse><verse id="18">ne forte doceant vos facere cunctas abominationes, quas ipsi operati sunt diis suis, et peccetis in Dominum Deum vestrum.</verse><verse id="19">Quando obsederis civitatem multo tempore, et munitionibus circumdederis ut expugnes eam, non succides arbores, de quibus vesci potest, nec securibus per circuitum debes vastare regionem : quoniam lignum est, et non homo, nec potest bellantium contra te augere numerum.</verse><verse id="20">Si qua autem ligna non sunt pomifera, sed agrestia, et in ceteros apta usus, succide, et instrue machinas, donec capias civitatem, quæ contra te dimicat.</verse></chapter><chapter id="21"><verse id="1">Quando inventum fuerit in terra, quam Dominus Deus tuus daturus est tibi, hominis cadaver occisi, et ignorabitur cædis reus,</verse><verse id="2">egredientur majores natu, et judices tui, et metientur a loco cadaveris singularum per circuitum spatia civitatum :</verse><verse id="3">et quam viciniorem ceteris esse perspexerint, seniores civitatis illius tollent vitulam de armento, quæ non traxit jugum, nec terram scidit vomere,</verse><verse id="4">et ducent eam ad vallem asperam atque saxosam, quæ numquam arata est, nec sementem recepit : et cædent in ea cervices vitulæ :</verse><verse id="5">accedentque sacerdotes filii Levi, quos elegerit Dominus Deus tuus ut ministrent ei, et benedicant in nomine ejus, et ad verbum eorum omne negotium, et quidquid mundum, vel immundum est, judicetur.</verse><verse id="6">Et venient majores natu civitatis illius ad interfectum, lavabuntque manus suas super vitulam, quæ in valle percussa est,</verse><verse id="7">et dicent : Manus nostræ non effuderunt sanguinem hunc, nec oculi viderunt :</verse><verse id="8">propitius esto populo tuo Israël, quem redemisti, Domine, et ne reputes sanguinem innocentem in medio populi tui Israël. Et auferetur ab eis reatus sanguinis :</verse><verse id="9">tu autem alienus eris ab innocentis cruore, qui fusus est, cum feceris quod præcepit Dominus.</verse><verse id="10">Si egressus fueris ad pugnam contra inimicos tuos, et tradiderit eos Dominus Deus tuus in manu tua, captivosque duxeris,</verse><verse id="11">et videris in numero captivorum mulierem pulchram, et adamaveris eam, voluerisque habere uxorem,</verse><verse id="12">introduces eam in domum tuam : quæ radet cæsariem, et circumcidet ungues,</verse><verse id="13">et deponet vestem, in qua capta est : sedensque in domo tua, flebit patrem et matrem suam uno mense : et postea intrabis ad eam, dormiesque cum illa, et erit uxor tua.</verse><verse id="14">Si autem postea non sederit animo tuo, dimittes eam liberam, nec vendere poteris pecunia, nec opprimere per potentiam : quia humiliasti eam.</verse><verse id="15">Si habuerit homo uxores duas, unam dilectam, et alteram odiosam, genuerintque ex eo liberos, et fuerit filius odiosæ primogenitus,</verse><verse id="16">volueritque substantiam inter filios suos dividere, non poterit filium dilectæ facere primogenitum, et præferre filio odiosæ :</verse><verse id="17">sed filium odiosæ agnoscet primogenitum, dabitque ei de his quæ habuerit cuncta duplicia : iste est enim principium liberorum ejus, et huic debentur primogenita.</verse><verse id="18">Si genuerit homo filium contumacem et protervum, qui non audiat patris aut matris imperium, et coërcitus obedire contempserit :</verse><verse id="19">apprehendent eum, et ducent ad seniores civitatis illius, et ad portam judicii,</verse><verse id="20">dicentque ad eos : Filius noster iste protervus et contumax est : monita nostra audire contemnit, comessationibus vacat, et luxuriæ atque conviviis :</verse><verse id="21">lapidibus eum obruet populus civitatis, et morietur, ut auferatis malum de medio vestri, et universus Israël audiens pertimescat.</verse><verse id="22">Quando peccaverit homo quod morte plectendum est, et adjudicatus morti appensus fuerit in patibulo :</verse><verse id="23">non permanebit cadaver ejus in ligno, sed in eadem die sepelietur : quia maledictus a Deo est qui pendet in ligno : et nequaquam contaminabis terram tuam, quam Dominus Deus tuus dederit tibi in possessionem.</verse></chapter><chapter id="22"><verse id="1">Non videbis bovem fratris tui, aut ovem errantem, et præteribis : sed reduces fratri tuo,</verse><verse id="2">etiamsi non est propinquus frater tuus, nec nosti eum : duces in domum tuam, et erunt apud te quamdiu quærat ea frater tuus, et recipiat.</verse><verse id="3">Similiter facies de asino, et de vestimento, et de omni re fratris tui, quæ perierit : si inveneris eam, ne negligas quasi alienam.</verse><verse id="4">Si videris asinum fratris tui aut bovem cecidisse in via, non despicies, sed sublevabis cum eo.</verse><verse id="5">Non induetur mulier veste virili, nec vir utetur veste feminea : abominabilis enim apud Deum est qui facit hæc.</verse><verse id="6">Si ambulans per viam, in arbore vel in terra nidum avis inveneris, et matrem pullis vel ovis desuper incubantem : non tenebis eam cum filiis,</verse><verse id="7">sed abire patieris, captos tenens filios : ut bene sit tibi, et longo vivas tempore.</verse><verse id="8">Cum ædificaveris domum novam, facies murum tecti per circuitum : ne effundatur sanguis in domo tua, et sis reus labente alio, et in præceps ruente.</verse><verse id="9">Non seres vineam tuam altero semine : ne et sementis quam sevisti, et quæ nascuntur ex vinea, pariter sanctificentur.</verse><verse id="10">Non arabis in bove simul et asino.</verse><verse id="11">Non indueris vestimento, quod ex lana linoque contextum est.</verse><verse id="12">Funiculos in fimbriis facies per quatuor angulos pallii tui, quo operieris.</verse><verse id="13">Si duxerit vir uxorem, et postea odio habuerit eam,</verse><verse id="14">quæsieritque occasiones quibus dimittat eam, objiciens ei nomen pessimum, et dixerit : Uxorem hanc accepi, et ingressus ad eam non inveni virginem :</verse><verse id="15">tollent eam pater et mater ejus, et ferent secum signa virginitatis ejus ad seniores urbis qui in porta sunt :</verse><verse id="16">et dicet pater : Filiam meam dedi huic uxorem : quam quia odit,</verse><verse id="17">imponit ei nomen pessimum, ut dicat : Non inveni filiam tuam virginem : et ecce hæc sunt signa virginitatis filiæ meæ. Expandent vestimentum coram senioribus civitatis :</verse><verse id="18">apprehendentque senes urbis illius virum, et verberabunt illum,</verse><verse id="19">condemnantes insuper centum siclis argenti, quos dabit patri puellæ, quoniam diffamavit nomen pessimum super virginem Israël : habebitque eam uxorem, et non poterit dimittere eam omnibus diebus vitæ suæ.</verse><verse id="20">Quod si verum est quod objicit, et non est in puella inventa virginitas,</verse><verse id="21">ejicient eam extra fores domus patris sui, et lapidibus obruent viri civitatis illius, et morietur : quoniam fecit nefas in Israël, ut fornicaretur in domo patris sui : et auferes malum de medio tui.</verse><verse id="22">Si dormierit vir cum uxore alterius, uterque morietur, id est, adulter et adultera : et auferes malum de Israël.</verse><verse id="23">Si puellam virginem desponderit vir, et invenerit eam aliquis in civitate, et concubuerit cum ea,</verse><verse id="24">educes utrumque ad portam civitatis illius, et lapidibus obruentur : puella, quia non clamavit, cum esset in civitate : vir, quia humiliavit uxorem proximi sui : et auferes malum de medio tui.</verse><verse id="25">Sin autem in agro repererit vir puellam, quæ desponsata est, et apprehendens concubuerit cum ea, ipse morietur solus :</verse><verse id="26">puella nihil patietur, nec est rea mortis : quoniam sicut latro consurgit contra fratrem suum, et occidit animam ejus, ita et puella perpessa est.</verse><verse id="27">Sola erat in agro : clamavit, et nullus affuit qui liberaret eam.</verse><verse id="28">Si invenerit vir puellam virginem, quæ non habet sponsum, et apprehendens concubuerit cum illa, et res ad judicium venerit :</verse><verse id="29">dabit qui dormivit cum ea, patri puellæ quinquaginta siclos argenti, et habebit eam uxorem, quia humiliavit illam : non poterit dimittere eam cunctis diebus vitæ suæ.</verse><verse id="30">Non accipiet homo uxorem patris sui, nec revelabit operimentum ejus.</verse></chapter><chapter id="23"><verse id="1">Non intravit eunuchus, attritis vel amputatis testiculis et abscisso veretro, ecclesiam Domini.</verse><verse id="2">Non ingredietur mamzer, hoc est, de scorto natus, in ecclesiam Domini, usque ad decimam generationem.</verse><verse id="3">Ammonites et Moabites etiam post decimam generationem non intrabunt ecclesiam Domini in æternum :</verse><verse id="4">quia noluerunt vobis occurrere cum pane et aqua in via quando egressi estis de Ægypto : et quia conduxerunt contra te Balaam filium Beor de Mesopotamia Syriæ, ut malediceret tibi :</verse><verse id="5">et noluit Dominus Deus tuus audire Balaam, vertitque maledictionem ejus in benedictionem tuam, eo quod diligeret te.</verse><verse id="6">Non facies cum eis pacem, nec quæras eis bona cunctis diebus vitæ tuæ in sempiternum.</verse><verse id="7">Non abominaberis Idumæum, quia frater tuus est : nec Ægyptium, quia advena fuisti in terra ejus.</verse><verse id="8">Qui nati fuerint ex eis, tertia generatione intrabunt in ecclesiam Domini.</verse><verse id="9">Quando egressus fueris adversus hostes tuos in pugnam, custodies te ab omni re mala.</verse><verse id="10">Si fuerit inter vos homo, qui nocturno pollutus sit somnio, egredietur extra castra,</verse><verse id="11">et non revertetur, priusquam ad vesperam lavetur aqua : et post solis occasum regredietur in castra.</verse><verse id="12">Habebis locum extra castra, ad quem egrediaris ad requisita naturæ,</verse><verse id="13">gerens paxillum in balteo : cumque sederis, fodies per circuitum, et egesta humo operies</verse><verse id="14">quo revelatus es : Dominus enim Deus tuus ambulat in medio castrorum, ut eruat te, et tradat tibi inimicos tuos : et sint castra tua sancta, et nihil in eis appareat fœditatis, ne derelinquat te.</verse><verse id="15">Non trades servum domino suo, qui ad te confugerit.</verse><verse id="16">Habitabit tecum in loco, qui ei placuerit, et in una urbium tuarum requiescet : ne contristes eum.</verse><verse id="17">Non erit meretrix de filiabus Israël, nec scortator de filiis Israël.</verse><verse id="18">Non offeres mercedem prostibuli, nec pretium canis in domo Domini Dei tui, quidquid illud est quod voveris : quia abominatio est utrumque apud Dominum Deum tuum.</verse><verse id="19">Non fœnerabis fratri tuo ad usuram pecuniam, nec fruges, nec quamlibet aliam rem :</verse><verse id="20">sed alieno. Fratri autem tuo absque usura id quo indiget, commodabis : ut benedicat tibi Dominus Deus tuus in omni opere tuo in terra, ad quam ingredieris possidendam.</verse><verse id="21">Cum votum voveris Domino Deo tuo, non tardabis reddere : quia requiret illud Dominus Deus tuus, et si moratus fueris, reputabitur tibi in peccatum.</verse><verse id="22">Si nolueris polliceri, absque peccato eris.</verse><verse id="23">Quod autem semel egressum est de labiis tuis, observabis, et facies sicut promisisti Domino Deo tuo, et propria voluntate et ore tuo locutus es.</verse><verse id="24">Ingressus vineam proximi tui, comede uvas, quantum tibi placuerit : foras autem ne efferas tecum.</verse><verse id="25">Si intraveris in segetem amici tui, franges spicas, et manu conteres : falce autem non metes.</verse></chapter><chapter id="24"><verse id="1">Si acceperit homo uxorem, et habuerit eam, et non invenerit gratiam ante oculos ejus propter aliquam fœditatem : scribet libellum repudii, et dabit in manu illius, et dimittet eam de domo sua.</verse><verse id="2">Cumque egressa alterum maritum duxerit,</verse><verse id="3">et ille quoque oderit eam, dederitque ei libellum repudii, et dimiserit de domo sua, vel certe mortuus fuerit :</verse><verse id="4">non poterit prior maritus recipere eam in uxorem : quia polluta est, et abominabilis facta est coram Domino : ne peccare facias terram tuam, quam Dominus Deus tuus tradiderit tibi possidendam.</verse><verse id="5">Cum acceperit homo nuper uxorem, non procedet ad bellum, nec ei quippiam necessitatis injungetur publicæ, sed vacabit absque culpa domi suæ, ut uno anno lætetur cum uxore sua.</verse><verse id="6">Non accipies loco pignoris inferiorem, et superiorem molam : quia animam suam opposuit tibi.</verse><verse id="7">Si deprehensus fuerit homo sollicitans fratrem suum de filiis Israël, et vendito eo acceperit pretium, interficietur, et auferes malum de medio tui.</verse><verse id="8">Observa diligenter ne incurras plagam lepræ, sed facies quæcumque docuerint te sacerdotes Levitici generis, juxta id quod præcepi eis, et imple sollicite.</verse><verse id="9">Mementote quæ fecerit Dominus Deus vester Mariæ in via cum egrederemini de Ægypto.</verse><verse id="10">Cum repetes a proximo tuo rem aliquam, quam debet tibi, non ingredieris domum ejus ut pignus auferas :</verse><verse id="11">sed stabis foris, et ille tibi proferet quod habuerit.</verse><verse id="12">Sin autem pauper est, non pernoctabit apud te pignus,</verse><verse id="13">sed statim reddes ei ante solis occasum : ut dormiens in vestimento suo, benedicat tibi, et habeas justitiam coram Domino Deo tuo.</verse><verse id="14">Non negabis mercedem indigentis, et pauperis fratris tui, sive advenæ, qui tecum moratur in terra, et intra portas tuas est :</verse><verse id="15">sed eadem die reddes ei pretium laboris sui ante solis occasum, quia pauper est, et ex eo sustentat animam suam : ne clamet contra te ad Dominum, et reputetur tibi in peccatum.</verse><verse id="16">Non occidentur patres pro filiis, nec filii pro patribus, sed unusquisque pro peccato suo morietur.</verse><verse id="17">Non pervertes judicium advenæ et pupilli, nec auferes pignoris loco viduæ vestimentum.</verse><verse id="18">Memento quod servieris in Ægypto, et eruerit te Dominus Deus tuus inde. Idcirco præcipio tibi ut facias hanc rem.</verse><verse id="19">Quando messueris segetem in agro tuo, et oblitus manipulum reliqueris, non reverteris, ut tollas illum : sed advenam, et pupillum, et viduam auferre patieris, ut benedicat tibi Dominus Deus tuus in omni opere manuum tuarum.</verse><verse id="20">Si fruges collegeris olivarum, quidquid remanserit in arboribus, non reverteris ut colligas : sed relinques advenæ, pupillo, ac viduæ.</verse><verse id="21">Si vindemiaveris vineam tuam, non colliges remanentes racemos : sed cedent in usus advenæ, pupilli, ac viduæ.</verse><verse id="22">Memento quod et tu servieris in Ægypto, et idcirco præcipio tibi ut facias hanc rem.</verse></chapter><chapter id="25"><verse id="1">Si fuerit causa inter aliquos, et interpellaverint judices : quem justum esse perspexerint, illi justitiæ palmam dabunt : quem impium, condemnabunt impietatis.</verse><verse id="2">Sin autem eum, qui peccavit, dignum viderint plagis : prosternent, et coram se facient verberari. Pro mensura peccati erit et plagarum modus :</verse><verse id="3">ita dumtaxat, ut quadragenarium numerum non excedant : ne fœde laceratus ante oculos tuos abeat frater tuus.</verse><verse id="4">Non ligabis os bovis terentis in area fruges tuas.</verse><verse id="5">Quando habitaverint fratres simul, et unus ex eis absque liberis mortuus fuerit, uxor defuncti non nubet alteri : sed accipiet eam frater ejus, et suscitabit semen fratris sui :</verse><verse id="6">et primogenitum ex ea filium nomine illius appellabit, ut non deleatur nomen ejus ex Israël.</verse><verse id="7">Sin autem noluerit accipere uxorem fratris sui, quæ ei lege debetur, perget mulier ad portam civitatis, et interpellabit majores natu, dicetque : Non vult frater viri mei suscitare nomen fratris sui in Israël, nec me in conjugem sumere.</verse><verse id="8">Statimque accersiri eum facient, et interrogabunt. Si responderit : Nolo eam uxorem accipere :</verse><verse id="9">accedet mulier ad eum coram senioribus, et tollet calceamentum de pede ejus, spuetque in faciem illius, et dicet : Sic fiet homini, qui non ædificat domum fratris sui.</verse><verse id="10">Et vocabitur nomen illius in Israël, Domus discalceati.</verse><verse id="11">Si habuerint inter se jurgium viri duo, et unus contra alterum rixari cœperit, volensque uxor alterius eruere virum suum de manu fortioris, miseritque manum, et apprehenderit verenda ejus :</verse><verse id="12">abscides manum illius, nec flecteris super eam ulla misericordia.</verse><verse id="13">Non habebis in sacculo diversa pondera, majus et minus :</verse><verse id="14">nec erit in domo tua modius major, et minor.</verse><verse id="15">Pondus habebis justum et verum, et modius æqualis et verus erit tibi : ut multo vivas tempore super terram, quam Dominus Deus tuus dederit tibi.</verse><verse id="16">Abominatur enim Dominus tuus eum qui facit hæc, et aversatur omnem injustitiam.</verse><verse id="17">Memento quæ fecerit tibi Amalec in via quando egrediebaris ex Ægypto :</verse><verse id="18">quomodo occurrerit tibi, et extremos agminis tui, qui lassi residebant, ceciderit, quando tu eras fame et labore confectus : et non timuerit Deum.</verse><verse id="19">Cum ergo Dominus Deus tuus dederit tibi requiem, et subjecerit cunctas per circuitum nationes in terra, quam tibi pollicitus est : delebis nomen ejus sub cælo. Cave ne obliviscaris.</verse></chapter><chapter id="26"><verse id="1">Cumque intraveris terram, quam Dominus Deus tuus tibi daturus est possidendam, et obtinueris eam, atque habitaveris in ea :</verse><verse id="2">tolles de cunctis frugibus tuis primitias, et pones in cartallo, pergesque ad locum quem Dominus Deus tuus elegerit, ut ibi invocetur nomen ejus :</verse><verse id="3">accedesque ad sacerdotem, qui fuerit in diebus illis, et dices ad eum : Profiteor hodie coram Domino Deo tuo, quod ingressus sum in terram, pro qua juravit patribus nostris, ut daret eam nobis.</verse><verse id="4">Suscipiensque sacerdos cartallum de manu tua, ponet ante altare Domini Dei tui :</verse><verse id="5">et loqueris in conspectu Domini Dei tui : Syrus persequebatur patrem meum, qui descendit in Ægyptum, et ibi peregrinatus est in paucissimo numero : crevitque in gentem magnam ac robustam et infinitæ multitudinis.</verse><verse id="6">Afflixeruntque nos Ægyptii, et persecuti sunt, imponentes onera gravissima :</verse><verse id="7">et clamavimus ad Dominum Deum patrum nostrorum : qui exaudivit nos, et respexit humilitatem nostram, et laborem, atque angustiam :</verse><verse id="8">et eduxit nos de Ægypto in manu forti, et brachio extento, in ingenti pavore, in signis atque portentis :</verse><verse id="9">et introduxit ad locum istum, et tradidit nobis terram lacte et melle manantem.</verse><verse id="10">Et idcirco nunc offero primitias frugum terræ, quam Dominus dedit mihi. Et dimittes eas in conspectu Domini Dei tui, et adorato Domino Deo tuo.</verse><verse id="11">Et epulaberis in omnibus bonis, quæ Dominus Deus tuus dederit tibi et domui tuæ, tu et Levites, et advena qui tecum est.</verse><verse id="12">Quando compleveris decimam cunctarum frugum tuarum, anno decimarum tertio, dabis Levitæ, et advenæ, et pupillo et viduæ, ut comedant intra portas tuas, et saturentur :</verse><verse id="13">loquerisque in conspectu Domini Deo tui : Abstuli quod sanctificatum est de domo mea, et dedi illud Levitæ et advenæ, et pupillo ac viduæ, sicut jussisti mihi : non præterivi mandata tua, nec sum oblitus imperii tui.</verse><verse id="14">Non comedi ex eis in luctu meo, nec separavi ea in qualibet immunditia, nec expendi ex his quidquam in re funebri. Obedivi voci Domini Dei mei, et feci omnia sicut præcepisti mihi.</verse><verse id="15">Respice de sanctuario tuo, et de excelso cælorum habitaculo, et benedic populo tuo Israël, et terræ, quam dedisti nobis, sicut jurasti patribus nostris, terræ lacte et melle mananti.</verse><verse id="16">Hodie Dominus Deus tuus præcepit tibi ut facias mandata hæc atque judicia : et custodias et impleas ex toto corde tuo, et ex tota anima tua.</verse><verse id="17">Dominum elegisti hodie, ut sit tibi Deus, et ambules in viis ejus, et custodias cæremonias illius, et mandata atque judicia, et obedias ejus imperio.</verse><verse id="18">Et Dominus elegit te hodie ut sis ei populus peculiaris, sicut locutus est tibi, et custodias omnia præcepta illius :</verse><verse id="19">et faciat te excelsiorem cunctis gentibus quas creavit, in laudem, et nomen, et gloriam suam : ut sis populus sanctus Domini Dei tui, sicut locutus est.</verse></chapter><chapter id="27"><verse id="1">Præcepit autem Moyses et seniores Israël populo, dicentes : Custodite omne mandatum quod præcipio vobis hodie.</verse><verse id="2">Cumque transieritis Jordanem in terram, quam Dominus Deus tuus dabit tibi, eriges ingentes lapides, et calce lævigabis eos,</verse><verse id="3">ut possis in eis scribere omnia verba legis hujus, Jordane transmisso : ut introëas terram, quam Dominus Deus tuus dabit tibi, terram lacte et melle manantem, sicut juravit patribus tuis.</verse><verse id="4">Quando ergo transieritis Jordanem, erigite lapides, quos ego hodie præcipio vobis in monte Hebal, et lævigabis eos calce :</verse><verse id="5">et ædificabis ibi altare Domino Deo tuo de lapidibus, quos ferrum non tetigit,</verse><verse id="6">et de saxis informibus et impolitis : et offeres super eo holocausta Domino Deo tuo,</verse><verse id="7">et immolabis hostias pacificas, comedesque ibi, et epulaberis coram Domino Deo tuo.</verse><verse id="8">Et scribes super lapides omnia verba legis hujus plane et lucide.</verse><verse id="9">Dixeruntque Moyses et sacerdotes Levitici generis ad omnem Israëlem : Attende, et audi, Israël : hodie factus es populus Domini Dei tui :</verse><verse id="10">audies vocem ejus, et facies mandata atque justitias, quas ego præcipio tibi.</verse><verse id="11">Præcepitque Moyses populo in die illo, dicens :</verse><verse id="12">Hi stabunt ad benedicendum populo super montem Garizim, Jordane transmisso : Simeon, Levi, Judas, Issachar, Joseph, et Benjamin.</verse><verse id="13">Et e regione isti stabunt ad maledicendum in monte Hebal : Ruben, Gad, et Aser, et Zabulon, Dan, et Nephthali.</verse><verse id="14">Et pronuntiabunt Levitæ, dicentque ad omnes viros Israël excelsa voce :</verse><verse id="15">Maledictus homo qui facit sculptile et conflatile, abominationem Domini, opus manuum artificum, ponetque illud in abscondito : et respondebit omnis populus, et dicet : Amen.</verse><verse id="16">Maledictus qui non honorat patrem suum, et matrem : et dicet omnis populus : Amen.</verse><verse id="17">Maledictus qui transfert terminos proximi sui : et dicet omnis populus : Amen.</verse><verse id="18">Maledictus qui errare facit cæcum in itinere : et dicet omnis populus : Amen.</verse><verse id="19">Maledictus qui pervertit judicium advenæ, pupilli et viduæ : et dicet omnis populus : Amen.</verse><verse id="20">Maledictus qui dormit cum uxore patris sui, et revelat operimentum lectuli ejus : et dicet omnis populus : Amen.</verse><verse id="21">Maledictus qui dormit cum omni jumento : et dicet omnis populus : Amen.</verse><verse id="22">Maledictus qui dormit cum sorore sua, filia patris sui, vel matris suæ : et dicet omnis populus : Amen.</verse><verse id="23">Maledictus qui dormit cum socru sua : et dicet omnis populus : Amen.</verse><verse id="24">Maledictus qui clam percusserit proximum suum : et dicet omnis populus : Amen.</verse><verse id="25">Maledictus qui accipit munera, ut percutiat animam sanguinis innocentis : et dicet omnis populus : Amen.</verse><verse id="26">Maledictus qui non permanet in sermonibus legis hujus, nec eos opere perficit : et dicet omnis populus : Amen.</verse></chapter><chapter id="28"><verse id="1">Si autem audieris vocem Domini Dei tui, ut facias atque custodias omnia mandata ejus, quæ ego præcipio tibi hodie, faciet te Dominus Deus tuus excelsiorem cunctis gentibus, quæ versantur in terra.</verse><verse id="2">Venientque super te universæ benedictiones istæ, et apprehendent te : si tamen præcepta ejus audieris.</verse><verse id="3">Benedictus tu in civitate, et benedictus in agro.</verse><verse id="4">Benedictus fructus ventris tui, et fructus terræ tuæ, fructusque jumentorum tuorum, greges armentorum tuorum, et caulæ ovium tuarum.</verse><verse id="5">Benedicta horrea tua, et benedictæ reliquiæ tuæ.</verse><verse id="6">Benedictus eris tu ingrediens et egrediens.</verse><verse id="7">Dabit Dominus inimicos tuos, qui consurgunt adversum te, corruentes in conspectu tuo : per unam viam venient contra te, et per septem fugient a facie tua.</verse><verse id="8">Emittet Dominus benedictionem super cellaria tua, et super omnia opera manuum tuarum : benedicetque tibi in terra, quam acceperis.</verse><verse id="9">Suscitabit te Dominus sibi in populum sanctum, sicut juravit tibi : si custodieris mandata Domini Dei tui, et ambulaveris in viis ejus.</verse><verse id="10">Videbuntque omnes terrarum populi quod nomen Domini invocatum sit super te, et timebunt te.</verse><verse id="11">Abundare te faciet Dominus omnibus bonis, fructu uteri tui, et fructu jumentorum tuorum, fructu terræ tuæ, quam juravit Dominus patribus tuis ut daret tibi.</verse><verse id="12">Aperiet Dominus thesaurum suum optimum, cælum, ut tribuat pluviam terræ tuæ in tempore suo : benedicetque cunctis operibus manuum tuarum. Et fœnerabis gentibus multis, et ipse a nullo fœnus accipies.</verse><verse id="13">Constituet te Dominus in caput, et non in caudam : et eris semper supra, et non subter : si tamen audieris mandata Domini Dei tui quæ ego præcipio tibi hodie, et custodieris et feceris,</verse><verse id="14">ac non declinaveris ab eis nec ad dexteram, nec ad sinistram, nec secutus fueris deos alienos, neque colueris eos.</verse><verse id="15">Quod si audire nolueris vocem Domini Dei tui, ut custodias, et facias omnia mandata ejus et cæremonias, quas ego præcipio tibi hodie, venient super te omnes maledictiones istæ, et apprehendent te.</verse><verse id="16">Maledictus eris in civitate, maledictus in agro.</verse><verse id="17">Maledictum horreum tuum, et maledictæ reliquiæ tuæ.</verse><verse id="18">Maledictus fructus ventris tui, et fructus terræ tuæ, armenta boum tuorum, et greges ovium tuarum.</verse><verse id="19">Maledictus eris ingrediens, et maledictus egrediens.</verse><verse id="20">Mittet Dominus super te famem et esuriem, et increpationem in omnia opera tua, quæ tu facies : donec conterat te, et perdat velociter, propter adinventiones tuas pessimas in quibus reliquisti me.</verse><verse id="21">Adjungat tibi Dominus pestilentiam, donec consumat te de terra ad quam ingredieris possidendam.</verse><verse id="22">Percutiat te Dominus egestate, febri et frigore, ardore et æstu, et aëre corrupto ac rubigine, et persequatur donec pereas.</verse><verse id="23">Sit cælum, quod supra te est, æneum : et terra, quam calcas, ferrea.</verse><verse id="24">Det Dominus imbrem terræ tuæ pulverem, et de cælo descendat super te cinis, donec conteraris.</verse><verse id="25">Tradat te Dominus corruentem ante hostes tuos : per unam viam egrediaris contra eos, et per septem fugias, et dispergaris per omnia regna terræ,</verse><verse id="26">sitque cadaver tuum in escam cunctis volatilibus cæli, et bestiis terræ, et non sit qui abigat.</verse><verse id="27">Percutiat te Dominus ulcere Ægypti, et partem corporis, per quam stercora egeruntur, scabie quoque et prurigine : ita ut curari nequeas.</verse><verse id="28">Percutiat te Dominus amentia et cæcitate ac furore mentis,</verse><verse id="29">et palpes in meridie sicut palpare solet cæcus in tenebris, et non dirigas vias tuas. Omnique tempore calumniam sustineas, et opprimaris violentia, nec habeas qui liberet te.</verse><verse id="30">Uxorem accipias, et alius dormiat cum ea. Domum ædifices, et non habites in ea. Plantes vineam, et non vindemies eam.</verse><verse id="31">Bos tuus immoletur coram te, et non comedas ex eo. Asinus tuus rapiatur in conspectu tuo, et non reddatur tibi. Oves tuæ dentur inimicis tuis, et non sit qui te adjuvet.</verse><verse id="32">Filii tui et filiæ tuæ tradantur alteri populo, videntibus oculis tuis, et deficientibus ad conspectum eorum tota die, et non sit fortitudo in manu tua.</verse><verse id="33">Fructus terræ tuæ, et omnes labores tuos, comedat populus quem ignoras : et sis semper calumniam sustinens, et oppressus cunctis diebus,</verse><verse id="34">et stupens ad terrorem eorum quæ videbunt oculi tui.</verse><verse id="35">Percutiat te Dominus ulcere pessimo in genibus et in suris, sanarique non possis a planta pedis usque ad verticem tuum.</verse><verse id="36">Ducet te Dominus, et regem tuum, quem constitueris super te, in gentem, quam ignoras tu et patres tui : et servies ibi diis alienis, ligno et lapidi.</verse><verse id="37">Et eris perditus in proverbium ac fabulam omnibus populis, ad quos te introduxerit Dominus.</verse><verse id="38">Sementem multam jacies in terram, et modicum congregabis : quia locustæ devorabunt omnia.</verse><verse id="39">Vineam plantabis, et fodies : et vinum non bibes, nec colliges ex ea quippiam : quoniam vastabitur vermibus.</verse><verse id="40">Olivas habebis in omnibus terminis tuis, et non ungeris oleo : quia defluent, et peribunt.</verse><verse id="41">Filios generabis et filias, et non frueris eis : quoniam ducentur in captivitatem.</verse><verse id="42">Omnes arbores tuas et fruges terræ tuæ rubigo consumet.</verse><verse id="43">Advena, qui tecum versatur in terra, ascendet super te, eritque sublimior : tu autem descendes, et eris inferior.</verse><verse id="44">Ipse fœnerabit tibi, et tu non fœnerabis ei. Ipse erit in caput, et tu eris in caudam.</verse><verse id="45">Et venient super te omnes maledictiones istæ, et persequentes apprehendent te, donec intereas : quia non audisti vocem Domini Dei tui, nec servasti mandata ejus et cæremonias, quas præcepit tibi.</verse><verse id="46">Et erunt in te signa atque prodigia, et in semine tuo usque in sempiternum :</verse><verse id="47">eo quod non servieris Domino Deo tuo in gaudio, cordisque lætitia, propter rerum omnium abundantiam.</verse><verse id="48">Servies inimico tuo, quem immittet tibi Dominus, in fame, et siti, et nuditate, et omni penuria : et ponet jugum ferreum super cervicem tuam, donec te conterat.</verse><verse id="49">Adducet Dominus super te gentem de longinquo, et de extremis terræ finibus in similitudinem aquilæ volantis cum impetu, cujus linguam intelligere non possis :</verse><verse id="50">gentem procacissimam, quæ non deferat seni, nec misereatur parvuli,</verse><verse id="51">et devoret fructum jumentorum tuorum, ac fruges terræ tuæ : donec intereas, et non relinquat tibi triticum, vinum, et oleum, armenta boum, et greges ovium : donec te disperdat,</verse><verse id="52">et conterat in cunctis urbibus tuis, et destruantur muri tui firmi atque sublimes, in quibus habebas fiduciam in omni terra tua. Obsideberis intra portas tuas in omni terra tua, quam dabit tibi Dominus Deus tuus :</verse><verse id="53">et comedes fructum uteri tui, et carnes filiorum tuorum et filiarum tuarum, quas dederit tibi Dominus Deus tuus, in angustia et vastitate qua opprimet te hostis tuus.</verse><verse id="54">Homo delicatus in te, et luxuriosus valde, invidebit fratri suo, et uxori, quæ cubat in sinu suo,</verse><verse id="55">ne det eis de carnibus filiorum suorum, quas comedet : eo quod nihil aliud habeat in obsidione et penuria, qua vastaverint te inimici tui intra omnes portas tuas.</verse><verse id="56">Tenera mulier et delicata, quæ super terram ingredi non valebat, nec pedis vestigium figere, propter mollitiem et teneritudinem nimiam, invidebit viro suo, qui cubat in sinu ejus, super filii et filiæ carnibus,</verse><verse id="57">et illuvie secundarum, quæ egrediuntur de medio feminum ejus, et super liberis qui eadem hora nati sunt. Comedent enim eos clam propter rerum omnium penuriam in obsidione et vastitate, qua opprimet te inimicus tuus intra portas tuas.</verse><verse id="58">Nisi custodieris et feceris omnia verba legis hujus, quæ scripta sunt in hoc volumine, et timueris nomen ejus gloriosum et terribile, hoc est, Dominum Deum tuum :</verse><verse id="59">augebit Dominus plagas tuas, et plagas seminis tui, plagas magnas et perseverantes, infirmitates pessimas et perpetuas :</verse><verse id="60">et convertet in te omnes afflictiones Ægypti, quas timuisti, et adhærebunt tibi.</verse><verse id="61">Insuper et universos languores, et plagas, quæ non sunt scriptæ in volumine legis hujus, inducet Dominus super te, donec te conterat :</verse><verse id="62">et remanebitis pauci numero, qui prius eratis sicut astra cæli præ multitudine, quoniam non audisti vocem Domini Dei tui.</verse><verse id="63">Et sicut ante lætatus est Dominus super vos, bene vobis faciens, vosque multiplicans : sic lætabitur disperdens vos atque subvertens, ut auferamini de terra, ad quam ingredieris possidendam.</verse><verse id="64">Disperget te Dominus in omnes populos, a summitate terræ usque ad terminos ejus : et servies ibi diis alienis, quos et tu ignoras et patres tui, lignis et lapidibus.</verse><verse id="65">In gentibus quoque illis non quiesces, neque erit requies vestigio pedis tui. Dabit enim tibi Dominus ibi cor pavidum, et deficientes oculos, et animam consumptam mœrore :</verse><verse id="66">et erit vita tua quasi pendens ante te. Timebis nocte et die, et non credes vitæ tuæ.</verse><verse id="67">Mane dices : Quis mihi det vesperum ? et vespere : Quis mihi det mane ? propter cordis tui formidinem, qua terreberis, et propter ea, quæ tuis videbis oculis.</verse><verse id="68">Reducet te Dominus classibus in Ægyptum per viam de qua dixit tibi ut eam amplius non videres. Ibi venderis inimicis tuis in servos et ancillas, et non erit qui emat.</verse></chapter><chapter id="29"><verse id="1">Hæc sunt verba fœderis quod præcepit Dominus Moysi ut feriret cum filiis Israël in terra Moab : præter illud fœdus, quod cum eis pepigit in Horeb.</verse><verse id="2">Vocavitque Moyses omnem Israël, et dixit ad eos : Vos vidistis universa, quæ fecit Dominus coram vobis in terra Ægypti Pharaoni, et omnibus servis ejus, universæque terræ illius,</verse><verse id="3">tentationes magnas, quas viderunt oculi tui, signa illa, portentaque ingentia,</verse><verse id="4">et non dedit vobis Dominus cor intelligens, et oculos videntes, et aures quæ possunt audire, usque in præsentem diem.</verse><verse id="5">Adduxit vos quadraginta annis per desertum : non sunt attrita vestimenta vestra, nec calceamenta pedum vestrorum vetustate consumpta sunt.</verse><verse id="6">Panem non comedistis, vinum et siceram non bibistis : ut sciretis quia ego sum Dominus Deus vester.</verse><verse id="7">Et venistis ad hunc locum : egressusque est Sehon rex Hesebon, et Og rex Basan, occurrentes nobis ad pugnam. Et percussimus eos,</verse><verse id="8">et tulimus terram eorum, ac tradidimus possidendam Ruben et Gad, et dimidiæ tribui Manasse.</verse><verse id="9">Custodite ergo verba pacti hujus, et implete ea : ut intelligatis universa quæ facitis.</verse><verse id="10">Vos statis hodie cuncti coram Domino Deo vestro, principes vestri, et tribus, ac majores natu, atque doctores, omnis populus Israël,</verse><verse id="11">liberi et uxores vestræ, et advena qui tecum moratur in castris, exceptis lignorum cæsoribus, et his qui comportant aquas :</verse><verse id="12">ut transeas in fœdere Domini Dei tui, et in jurejurando quod hodie Dominus Deus tuus percutit tecum :</verse><verse id="13">ut suscitet te sibi in populum, et ipse sit Deus tuus sicut locutus est tibi, et sicut juravit patribus tuis, Abraham, Isaac, et Jacob.</verse><verse id="14">Nec vobis solis ego hoc fœdus ferio, et hæc juramenta confirmo,</verse><verse id="15">sed cunctis præsentibus et absentibus.</verse><verse id="16">Vos enim nostis quomodo habitaverimus in terra Ægypti, et quomodo transierimus per medium nationum, quas transeuntes</verse><verse id="17">vidistis abominationes et sordes, id est, idola eorum, lignum et lapidem, argentum et aurum, quæ colebant.</verse><verse id="18">Ne forte sit inter vos vir aut mulier, familia aut tribus, cujus cor aversum est hodie a Domino Deo nostro, ut vadat et serviat diis illarum gentium : et sit inter vos radix germinans fel et amaritudinem.</verse><verse id="19">Cumque audierit verba juramenti hujus, benedicat sibi in corde suo, dicens : Pax erit mihi, et ambulabo in pravitate cordis mei : et absumat ebria sitientem,</verse><verse id="20">et Dominus non ignoscat ei : sed tunc quam maxime furor ejus fumet, et zelus contra hominem illum, et sedeant super eum omnia maledicta, quæ scripta sunt in hoc volumine : et deleat Dominus nomen ejus sub cælo,</verse><verse id="21">et consumat eum in perditionem ex omnibus tribubus Israël, juxta maledictiones, quæ in libro legis hujus ac fœderis continentur.</verse><verse id="22">Dicetque sequens generatio, et filii qui nascentur deinceps, et peregrini qui de longe venerint, videntes plagas terræ illius, et infirmitates, quibus eam afflixerit Dominus,</verse><verse id="23">sulphure, et salis ardore comburens, ita ut ultra non seratur, nec virens quippiam germinet, in exemplum subversionis Sodomæ et Gomorrhæ, Adamæ et Seboim, quas subvertit Dominus in ira et furore suo.</verse><verse id="24">Et dicent omnes gentes : Quare sic fecit Dominus terræ huic ? quæ est hæc ira furoris ejus immensa ?</verse><verse id="25">Et respondebunt : Quia dereliquerunt pactum Domini, quod pepigit cum patribus eorum, quando eduxit eos de terra Ægypti :</verse><verse id="26">et servierunt diis alienis, et adoraverunt eos, quos nesciebant, et quibus non fuerant attributi :</verse><verse id="27">idcirco iratus est furor Domini contra terram istam, ut induceret super eam omnia maledicta, quæ in hoc volumine scripta sunt :</verse><verse id="28">et ejecit eos de terra sua in ira et in furore, et in indignatione maxima, projecitque in terram alienam, sicut hodie comprobatur.</verse><verse id="29">Abscondita, Domino Deo nostro ; quæ manifesta sunt, nobis et filiis nostris usque in sempiternum, ut faciamus universa verba legis hujus.</verse></chapter><chapter id="30"><verse id="1">Cum ergo venerint super te omnes sermones isti, benedictio sive maledictio, quam proposui in conspectu tuo : et ductus pœnitudine cordis tui in universis gentibus, in quas disperserit te Dominus Deus tuus,</verse><verse id="2">et reversus fueris ad eum, et obedieris ejus imperiis, sicut ego hodie præcipio tibi, cum filiis tuis, in toto corde tuo, et in tota anima tua :</verse><verse id="3">reducet Dominus Deus tuus captivitatem tuam, ac miserebitur tui, et rursum congregabit te de cunctis populis, in quos te ante dispersit.</verse><verse id="4">Si ad cardines cæli fueris dissipatus, inde te retrahet Dominus Deus tuus,</verse><verse id="5">et assumet, atque introducet in terram, quam possederunt patres tui, et obtinebis eam : et benedicens tibi, majoris numeri te esse faciat quam fuerunt patres tui.</verse><verse id="6">Circumcidet Dominus Deus tuus cor tuum, et cor seminis tui, ut diligas Dominum Deum tuum in toto corde tuo, et in tota anima tua, ut possis vivere.</verse><verse id="7">Omnes autem maledictiones has convertet super inimicos tuos, et eos qui oderunt te et persequuntur.</verse><verse id="8">Tu autem reverteris, et audies vocem Domini Dei tui, faciesque universa mandata quæ ego præcipio tibi hodie :</verse><verse id="9">et abundare te faciet Dominus Deus tuus in cunctis operibus manuum tuarum, in sobole uteri tui, et in fructu jumentorum tuorum, in ubertate terræ tuæ, et in rerum omnium largitate. Revertetur enim Dominus, ut gaudeat super te in omnibus bonis, sicut gavisus est in patribus tuis :</verse><verse id="10">si tamen audieris vocem Domini Dei tui, et custodieris præcepta ejus et cæremonias, quæ in hac lege conscripta sunt : et revertaris ad Dominum Deum tuum in toto corde tuo, et in tota anima tua.</verse><verse id="11">Mandatum hoc, quod ego præcipio tibi hodie, non supra te est, neque procul positum,</verse><verse id="12">nec in cælo situm, ut possis dicere : Quis nostrum valet ad cælum ascendere, ut deferat illud ad nos, et audiamus atque opere compleamus ?</verse><verse id="13">neque trans mare positum : ut causeris, et dicas : Quis ex nobis poterit transfretare mare, et illud ad nos usque deferre, ut possimus audire et facere quod præceptum est ?</verse><verse id="14">sed juxta te est sermo valde, in ore tuo, et in corde tuo, ut facias illum.</verse><verse id="15">Considera quod hodie proposuerim in conspectu tuo, vitam et bonum, et e contrario mortem et malum :</verse><verse id="16">ut diligas Dominum Deum tuum, et ambules in viis ejus, et custodias mandata illius ac cæremonias atque judicia : et vivas, atque multiplicet te, benedicatque tibi in terra, ad quam ingredieris possidendam.</verse><verse id="17">Si autem aversum fuerit cor tuum, et audire nolueris, atque errore deceptus adoraveris deos alienos, et servieris eis :</verse><verse id="18">prædico tibi hodie quod pereas, et parvo tempore moreris in terra, ad quam, Jordane transmisso, ingredieris possidendam.</verse><verse id="19">Testes invoco hodie cælum et terram, quod proposuerim vobis vitam et mortem, benedictionem et maledictionem. Elige ergo vitam, ut et tu vivas, et semen tuum :</verse><verse id="20">et diligas Dominum Deum tuum, atque obedias voci ejus, et illi adhæreas (ipse est enim vita tua, et longitudo dierum tuorum), ut habites in terra, pro qua juravit Dominus patribus tuis, Abraham, Isaac, et Jacob, ut daret eam illis.</verse></chapter><chapter id="31"><verse id="1">Abiit itaque Moyses, et locutus est omnia verba hæc ad universum Israël,</verse><verse id="2">et dixit ad eos : Centum viginti annorum sum hodie ; non possum ultra egredi et ingredi, præsertim cum et Dominus dixerit mihi : Non transibis Jordanem istum.</verse><verse id="3">Dominus ergo Deus tuus transibit ante te : ipse delebit omnes gentes has in conspectu tuo, et possidebis eas : et Josue iste transibit ante te, sicut locutus est Dominus.</verse><verse id="4">Facietque Dominus eis sicut fecit Sehon et Og regibus Amorrhæorum, et terræ eorum, delebitque eos.</verse><verse id="5">Cum ergo et hos tradiderit vobis, similiter facietis eis, sicut præcepi vobis.</verse><verse id="6">Viriliter agite, et confortamini : nolite timere, nec paveatis ad conspectum eorum : quia Dominus Deus tuus ipse est ductor tuus, et non dimittet, nec derelinquet te.</verse><verse id="7">Vocavitque Moyses Josue, et dixit ei coram omni Israël : Confortare, et esto robustus : tu enim introduces populum istum in terram, quam daturum se patribus eorum juravit Dominus, et tu eam sorte divides.</verse><verse id="8">Et Dominus qui ductor est vester, ipse erit tecum : non dimittet, nec derelinquet te : noli timere, nec paveas.</verse><verse id="9">Scripsit itaque Moyses legem hanc, et tradidit eam sacerdotibus filiis Levi, qui portabant arcam fœderis Domini, et cunctis senioribus Israël.</verse><verse id="10">Præcepitque eis, dicens : Post septem annos, anno remissionis, in solemnitate tabernaculorum,</verse><verse id="11">convenientibus cunctis ex Israël, ut appareant in conspectu Domini Dei tui in loco quem elegerit Dominus, leges verba legis hujus coram omni Israël, audientibus eis,</verse><verse id="12">et in unum omni populo congregato, tam viris quam mulieribus, parvulis, et advenis, qui sunt intra portas tuas : ut audientes discant, et timeant Dominum Deum vestrum, et custodiant, impleantque omnes sermones legis hujus.</verse><verse id="13">Filii quoque eorum qui nunc ignorant, ut audire possint, et timeant Dominum Deum suum cunctis diebus quibus versantur in terra, ad quam vos, Jordane transmisso, pergitis obtinendam.</verse><verse id="14">Et ait Dominus ad Moysen : Ecce prope sunt dies mortis tuæ : voca Josue, et state in tabernaculo testimonii, ut præcipiam ei. Abierunt ergo Moyses et Josue, et steterunt in tabernaculo testimonii :</verse><verse id="15">apparuitque Dominus ibi in columna nubis, quæ stetit in introitu tabernaculi.</verse><verse id="16">Dixitque Dominus ad Moysen : Ecce tu dormies cum patribus tuis, et populus iste consurgens fornicabitur post deos alienos in terra, ad quam ingreditur ut habitet in ea : ibi derelinquet me, et irritum faciet fœdus, quod pepigi cum eo.</verse><verse id="17">Et irascetur furor meus contra eum in die illo : et derelinquam eum, et abscondam faciem meam ab eo, et erit in devorationem : invenient eum omnia mala et afflictiones, ita ut dicat in illo die : Vere quia non est Deus mecum, invenerunt me hæc mala.</verse><verse id="18">Ego autem abscondam, et celabo faciem meam in die illo propter omnia mala, quæ fecit, quia secutus est deos alienos.</verse><verse id="19">Nunc itaque scribite vobis canticum istud, et docete filios Israël : ut memoriter teneant, et ore decantent, et sit mihi carmen istud pro testimonio inter filios Israël.</verse><verse id="20">Introducam enim eum in terram, pro qua juravi patribus ejus, lacte et melle manantem. Cumque comederint, et saturati, crassique fuerint, avertentur ad deos alienos, et servient eis : detrahentque mihi, et irritum facient pactum meum.</verse><verse id="21">Postquam invenerint eum mala multa et afflictiones, respondebit ei canticum istud pro testimonio, quod nulla delebit oblivio ex ore seminis sui. Scio enim cogitationes ejus, quæ facturus sit hodie, antequam introducam eum in terram, quam ei pollicitus sum.</verse><verse id="22">Scripsit ergo Moyses canticum, et docuit filios Israël.</verse><verse id="23">Præcepitque Dominus Josue filio Nun, et ait : Confortare, et esto robustus : tu enim introduces filios Israël in terram, quam pollicitus sum, et ego ero tecum.</verse><verse id="24">Postquam ergo scripsit Moyses verba legis hujus in volumine, atque complevit,</verse><verse id="25">præcepit Levitis, qui portabant arcam fœderis Domini, dicens :</verse><verse id="26">Tollite librum istum, et ponite eum in latere arcæ fœderis Domini Dei vestri : ut sit ibi contra te in testimonium.</verse><verse id="27">Ego enim scio contentionem tuam, et cervicem tuam durissimam. Adhuc vivente me et ingrediente vobiscum, semper contentiose egistis contra Dominum : quanto magis cum mortuus fuero ?</verse><verse id="28">Congregate ad me omnes majores natu per tribus vestras, atque doctores, et loquar audientibus eis sermones istos, et invocabo contra eos cælum et terram.</verse><verse id="29">Novi enim quod post mortem meam inique agetis, et declinabitis cito de via, quam præcepi vobis : et occurrent vobis mala in extremo tempore, quando feceritis malum in conspectu Domini, ut irritetis eum per opera manuum vestrarum.</verse><verse id="30">Locutus est ergo Moyses, audiente universo cœtu Israël, verba carminis hujus, et ad finem usque complevit.</verse></chapter><chapter id="32"><verse id="1">Audite, cæli, quæ loquor :
audiat terra verba oris mei.</verse><verse id="2">Concrescat ut pluvia doctrina mea,
fluat ut ros eloquium meum,
quasi imber super herbam,
et quasi stillæ super gramina.</verse><verse id="3">Quia nomen Domini invocabo :
date magnificentiam Deo nostro.</verse><verse id="4">Dei perfecta sunt opera,
et omnes viæ ejus judicia :
Deus fidelis, et absque ulla iniquitate,
justus et rectus.</verse><verse id="5">Peccaverunt ei, et non filii ejus in sordibus :
generatio prava atque perversa.</verse><verse id="6">Hæccine reddis Domino,
popule stulte et insipiens ?
numquid non ipse est pater tuus,
qui possedit te, et fecit, et creavit te ?</verse><verse id="7">Memento dierum antiquorum, cogita generationes singulas :
interroga patrem tuum,
et annuntiabit tibi :
majores tuos, et dicent tibi.</verse><verse id="8">Quando dividebat Altissimus gentes,
quando separabat filios Adam,
constituit terminos populorum
juxta numerum filiorum Israël.</verse><verse id="9">Pars autem Domini, populus ejus :
Jacob funiculus hæreditatis ejus.</verse><verse id="10">Invenit eum in terra deserta,
in loco horroris, et vastæ solitudinis :
circumduxit eum, et docuit :
et custodivit quasi pupillam oculi sui.</verse><verse id="11">Sicut aquila provocans ad volandum pullos suos,
et super eos volitans,
expandit alas suas, et assumpsit eum,
atque portavit in humeris suis.</verse><verse id="12">Dominus solus dux ejus fuit,
et non erat cum eo deus alienus :</verse><verse id="13">constituit eum super excelsam terram,
ut comederet fructus agrorum :
ut sugeret mel de petra,
oleumque de saxo durissimo ;</verse><verse id="14">butyrum de armento, et lac de ovibus
cum adipe agnorum,
et arietum filiorum Basan : et hircos
cum medulla tritici,
et sanguinem uvæ biberet meracissimum.</verse><verse id="15">Incrassatus est dilectus, et recalcitravit :
incrassatus, impinguatus, dilatatus,
dereliquit Deum factorem suum,
et recessit a Deo salutari suo.</verse><verse id="16">Provocaverunt eum in diis alienis,
et in abominationibus ad iracundiam concitaverunt.</verse><verse id="17">Immolaverunt dæmoniis et non Deo,
diis quos ignorabant :
novi recentesque venerunt,
quos non coluerunt patres eorum :</verse><verse id="18">Deum qui te genuit dereliquisti,
et oblitus es Domini creatoris tui.</verse><verse id="19">Vidit Dominus, et ad iracundiam concitatus est :
quia provocaverunt eum filii sui et filiæ.</verse><verse id="20">Et ait : Abscondam faciem meam ab eis,
et considerabo novissima eorum :
generatio enim perversa est,
et infideles filii.</verse><verse id="21">Ipsi me provocaverunt in eo qui non erat Deus,
et irritaverunt in vanitatibus suis :
et ego provocabo eos in eo qui non est populus,
et in gente stulta irritabo illos.</verse><verse id="22">Ignis succensus est in furore meo,
et ardebit usque ad inferni novissima :
devorabitque terram cum germine suo,
et montium fundamenta comburet.</verse><verse id="23">Congregabo super eos mala,
et sagittas meas complebo in eis.</verse><verse id="24">Consumentur fame,
et devorabunt eos aves morsu amarissimo :
dentes bestiarum immittam in eos,
cum furore trahentium super terram, atque serpentium.</verse><verse id="25">Foris vastabit eos gladius,
et intus pavor,
juvenem simul ac virginem,
lactentem cum homine sene.</verse><verse id="26">Dixi : Ubinam sunt ?
cessare faciam ex hominibus memoriam eorum.</verse><verse id="27">Sed propter iram inimicorum distuli :
ne forte superbirent hostes eorum,
et dicerent : Manus nostra excelsa,
et non Dominus, fecit hæc omnia.</verse><verse id="28">Gens absque consilio est,
et sine prudentia.</verse><verse id="29">Utinam saperent, et intelligerent,
ac novissima providerent.</verse><verse id="30">Quomodo persequatur unus mille,
et duo fugent decem millia ?
nonne ideo, quia Deus suus vendidit eos,
et Dominus conclusit illos ?</verse><verse id="31">Non enim est Deus noster ut dii eorum :
et inimici nostri sunt judices.</verse><verse id="32">De vinea Sodomorum, vinea eorum,
et de suburbanis Gomorrhæ :
uva eorum, uva fellis,
et botri amarissimi.</verse><verse id="33">Fel draconum vinum eorum,
et venenum aspidum insanabile.</verse><verse id="34">Nonne hæc condita sunt apud me,
et signata in thesauris meis ?</verse><verse id="35">Mea est ultio, et ego retribuam in tempore,
ut labatur pes eorum :
juxta est dies perditionis,
et adesse festinant tempora.</verse><verse id="36">Judicabit Dominus populum suum,
et in servis suis miserebitur :
videbit quod infirmata sit manus,
et clausi quoque defecerunt,
residuique consumpti sunt.</verse><verse id="37">Et dicet : Ubi sunt dii eorum,
in quibus habebant fiduciam ?</verse><verse id="38">de quorum victimis comedebant adipes,
et bibebant vinum libaminum :
surgant, et opitulentur vobis,
et in necessitate vos protegant.</verse><verse id="39">Videte quod ego sim solus,
et non sit alius deus præter me :
ego occidam, et ego vivere faciam :
percutiam, et ego sanabo,
et non est qui de manu mea possit eruere.</verse><verse id="40">Levabo ad cælum manum meam,
et dicam : Vivo ego in æternum.</verse><verse id="41">Si acuero ut fulgur gladium meum,
et arripuerit judicium manus mea :
reddam ultionem hostibus meis,
et his qui oderunt me retribuam.</verse><verse id="42">Inebriabo sagittas meas sanguine,
et gladius meus devorabit carnes ;
de cruore occisorum et de captivitate,
nudati inimicorum capitis.</verse><verse id="43">Laudate, gentes, populum ejus,
quia sanguinem servorum suorum ulciscetur :
et vindictam retribuet in hostes eorum,
et propitius erit terræ populi sui.</verse><verse id="44">Venit ergo Moyses, et locutus est omnia verba cantici hujus in auribus populi, ipse et Josue filius Nun.</verse><verse id="45">Complevitque omnes sermones istos, loquens ad universum Israël,</verse><verse id="46">et dixit ad eos : Ponite corda vestra in omnia verba, quæ ego testificor vobis hodie : ut mandetis ea filiis vestris custodire et facere, et implere universa quæ scripta sunt legis hujus :</verse><verse id="47">quia non incassum præcepta sunt vobis, sed ut singuli in eis viverent : quæ facientes longo perseveretis tempore in terra, ad quam, Jordane transmisso, ingredimini possidendam.</verse><verse id="48">Locutusque est Dominus ad Moysen in eadem die, dicens :</verse><verse id="49">Ascende in montem istum Abarim, id est, transitum, in montem Nebo, qui est in terra Moab contra Jericho : et vide terram Chanaan, quam ego tradam filiis Israël obtinendam, et morere in monte.</verse><verse id="50">Quem conscendens jungeris populis tuis, sicut mortuus est Aaron frater tuus in monte Hor, et appositus populis suis :</verse><verse id="51">quia prævaricati estis contra me in medio filiorum Israël ad aquas contradictionis in Cades deserti Sin : et non sanctificastis me inter filios Israël.</verse><verse id="52">E contra videbis terram, et non ingredieris in eam, quam ego dabo filiis Israël.</verse></chapter><chapter id="33"><verse id="1">Hæc est benedictio, qua benedixit Moyses, homo Dei, filiis Israël ante mortem suam.</verse><verse id="2">Et ait :
Dominus de Sinai venit,
et de Seir ortus est nobis :
apparuit de monte Pharan,
et cum eo sanctorum millia.
In dextera ejus ignea lex.</verse><verse id="3">Dilexit populos,
omnes sancti in manu illius sunt :
et qui appropinquant pedibus ejus,
accipient de doctrina illius.</verse><verse id="4">Legem præcepit nobis Moyses,
hæreditatem multitudinis Jacob.</verse><verse id="5">Erit apud rectissimum rex,
congregatis principibus populi cum tribubus Israël.</verse><verse id="6">Vivat Ruben, et non moriatur,
et sit parvus in numero.</verse><verse id="7">Hæc est Judæ benedictio :
Audi, Domine, vocem Judæ,
et ad populum suum introduc eum :
manus ejus pugnabunt pro eo,
et adjutor illius contra adversarios ejus erit.</verse><verse id="8">Levi quoque ait :
Perfectio tua, et doctrina tua viro sancto tuo,
quem probasti in tentatione,
et judicasti ad aquas contradictionis.</verse><verse id="9">Qui dixit patri suo et matri suæ : Nescio vos :
et fratribus suis : Ignoro vos :
et nescierunt filios suos.
Hi custodierunt eloquium tuum,
et pactum tuum servaverunt.</verse><verse id="10">Judicia tua, o Jacob,
et legem tuam, o Israël :
ponent thymiama in furore tuo,
et holocaustum super altare tuum.</verse><verse id="11">Benedic, Domine, fortitudini ejus :
et opera manuum illius suscipe.
Percute dorsa inimicorum ejus :
et qui oderunt eum, non consurgant.</verse><verse id="12">Et Benjamin ait :
Amantissimus Domini habitabit confidenter in eo :
quasi in thalamo tota die morabitur,
et inter humeros illius requiescet.</verse><verse id="13">Joseph quoque ait :
De benedictione Domini terra ejus,
de pomis cæli, et rore, atque abysso subjacente.</verse><verse id="14">De pomis fructuum solis ac lunæ,</verse><verse id="15">de vertice antiquorum montium,
de pomis collium æternorum :</verse><verse id="16">et de frugibus terræ, et de plenitudine ejus.
Benedictio illius qui apparuit in rubo,
veniat super caput Joseph,
et super verticem nazaræi inter fratres suos.</verse><verse id="17">Quasi primogeniti tauri pulchritudo ejus,
cornua rhinocerotis cornua illius :
in ipsis ventilabit gentes usque ad terminos terræ.
Hæ sunt multitudines Ephraim :
et hæc millia Manasse.</verse><verse id="18">Et Zabulon ait :
Lætare, Zabulon, in exitu tuo,
et Issachar in tabernaculis tuis.</verse><verse id="19">Populos vocabunt ad montem :
ibi immolabunt victimas justitiæ.
Qui inundationem maris quasi lac sugent,
et thesauros absconditos arenarum.</verse><verse id="20">Et Gad ait :
Benedictus in latitudine Gad :
quasi leo requievit,
cepitque brachium et verticem.</verse><verse id="21">Et vidit principatum suum,
quod in parte sua doctor esset repositus :
qui fuit cum principibus populi,
et fecit justitias Domini,
et judicium suum cum Israël.</verse><verse id="22">Dan quoque ait :
Dan catulus leonis, fluet largiter de Basan.</verse><verse id="23">Et Nephthali dixit :
Nephthali abundantia perfruetur,
et plenus erit benedictionibus Domini :
mare et meridiem possidebit.</verse><verse id="24">Aser quoque ait :
Benedictus in filiis Aser,
sit placens fratribus suis,
et tingat in oleo pedem suum :</verse><verse id="25">ferrum et æs calceamentum ejus.
Sicut dies juventutis tuæ, ita et senectus tua.</verse><verse id="26">Non est deus alius ut Deus rectissimi,
ascensor cæli, auxiliator tuus.
Magnificentia ejus discurrunt nubes,</verse><verse id="27">habitaculum ejus sursum,
et subter brachia sempiterna
ejiciet a facie tua inimicum,
dicetque : Conterere.</verse><verse id="28">Habitabit Israël confidenter, et solus.
Oculus Jacob in terra frumenti et vini,
cælique caligabunt rore.</verse><verse id="29">Beatus es tu, Israël :
quis similis tui, popule, qui salvaris in Domino ?
Scutum auxilii tui,
et gladius gloriæ tuæ :
negabunt te inimici tui,
et tu eorum colla calcabis.</verse></chapter><chapter id="34"><verse id="1">Ascendit ergo Moyses de campestribus Moab super montem Nebo, in verticem Phasga contra Jericho : ostenditque ei Dominus omnem terram Galaad usque Dan,</verse><verse id="2">et universum Nephthali, terramque Ephraim et Manasse, et omnem terram Juda usque ad mare novissimum,</verse><verse id="3">et australem partem, et latitudinem campi Jericho civitatis palmarum usque Segor.</verse><verse id="4">Dixitque Dominus ad eum : Hæc est terra, pro qua juravi Abraham, Isaac, et Jacob, dicens : Semini tuo dabo eam. Vidisti eam oculis tuis, et non transibis ad illam.</verse><verse id="5">Mortuusque est ibi Moyses servus Domini, in terra Moab, jubente Domino :</verse><verse id="6">et sepelivit eum in valle terræ Moab contra Phogor : et non cognovit homo sepulchrum ejus usque in præsentem diem.</verse><verse id="7">Moyses centum et viginti annorum erat quando mortuus est : non caligavit oculus ejus, nec dentes illius moti sunt.</verse><verse id="8">Fleveruntque eum filii Israël in campestribus Moab triginta diebus : et completi sunt dies planctus lugentium Moysen.</verse><verse id="9">Josue vero filius Nun repletus est spiritu sapientiæ, quia Moyses posuit super eum manus suas. Et obedierunt ei filii Israël, feceruntque sicut præcepit Dominus Moysi.</verse><verse id="10">Et non surrexit ultra propheta in Israël sicut Moyses, quem nosset Dominus facie ad faciem,</verse><verse id="11">in omnibus signis atque portentis, quæ misit per eum, ut faceret in terra Ægypti Pharaoni, et omnibus servis ejus, universæque terræ illius,</verse><verse id="12">et cunctam manum robustam, magnaque mirabilia, quæ fecit Moyses coram universo Israël.</verse></chapter></book><book id="6" name="Josue" shortname="jos"><chapter id="1"><verse id="1">Et factum est post mortem Moysi servi Domini, ut loqueretur Dominus ad Josue filium Nun, ministrum Moysi, et diceret ei :</verse><verse id="2">Moyses servus meus mortuus est : surge, et transi Jordanem istum tu, et omnis populus tecum, in terram quam ego dabo filiis Israël.</verse><verse id="3">Omnem locum, quem calcaverit vestigium pedis vestri, vobis tradam, sicut locutus sum Moysi.</verse><verse id="4">A deserto et Libano usque ad fluvium magnum Euphraten, omnis terra Hethæorum usque ad mare magnum contra solis occasum erit terminus vester.</verse><verse id="5">Nullus poterit vobis resistere cunctis diebus vitæ tuæ : sicut fui cum Moyse, ita ero tecum : non dimittam, nec derelinquam te.</verse><verse id="6">Confortare, et esto robustus : tu enim sorte divides populo huic terram, pro qua juravi patribus suis, ut traderem eam illis.</verse><verse id="7">Confortare igitur, et esto robustus valde, ut custodias, et facias omnem legem, quam præcepit tibi Moyses servus meus : ne declines ab ea ad dexteram vel ad sinistram, ut intelligas cuncta quæ agis.</verse><verse id="8">Non recedat volumen legis hujus ab ore tuo : sed meditaberis in eo diebus ac noctibus, ut custodias et facias omnia quæ scripta sunt in eo : tunc diriges viam tuam, et intelliges eam.</verse><verse id="9">Ecce præcipio tibi : confortare, et esto robustus. Noli metuere, et noli timere : quoniam tecum est Dominus Deus tuus in omnibus ad quæcumque perrexeris.</verse><verse id="10">Præcepitque Josue principibus populi, dicens : Transite per medium castrorum, et imperate populo, ac dicite :</verse><verse id="11">Præparate vobis cibaria : quoniam post diem tertium transibitis Jordanem, et intrabitis ad possidendam terram quam Dominus Deus vester daturus est vobis.</verse><verse id="12">Rubenitis quoque et Gaditis, et dimidiæ tribui Manasse, ait :</verse><verse id="13">Mementote sermonis, quem præcepit vobis Moyses famulus Domini, dicens : Dominus Deus vester dedit vobis requiem, et omnem terram.</verse><verse id="14">Uxores vestræ, et filii, ac jumenta manebunt in terra, quam tradidit vobis Moyses trans Jordanem : vos autem transite armati ante fratres vestros, omnes fortes manu, et pugnate pro eis,</verse><verse id="15">donec det Dominus requiem fratribus vestris sicut et vobis dedit, et possideant ipsi quoque terram quam Dominus Deus vester daturus est eis : et sic revertimini in terram possessionis vestræ, et habitabitis in ea, quam vobis dedit Moyses famulus Domini trans Jordanem contra solis ortum.</verse><verse id="16">Responderuntque ad Josue, atque dixerunt : Omnia quæ præcepisti nobis, faciemus : et quocumque miseris, ibimus.</verse><verse id="17">Sicut obedivimus in cunctis Moysi, ita obediemus et tibi : tantum sit Dominus Deus tuus tecum, sicut fuit cum Moyse.</verse><verse id="18">Qui contradixerit ori tuo, et non obedierit cunctis sermonibus, quos præceperis ei, moriatur. Tu tantum confortare, et viriliter age.</verse></chapter><chapter id="2"><verse id="1">Misit igitur Josue filius Nun de Setim duos viros exploratores in abscondito : et dixit eis : Ite, et considerate terram, urbemque Jericho. Qui pergentes ingressi sunt domum mulieris meretricis, nomine Rahab, et quieverunt apud eam.</verse><verse id="2">Nuntiatumque est regi Jericho, et dictum : Ecce viri ingressi sunt huc per noctem de filiis Israël, ut explorarent terram.</verse><verse id="3">Misitque rex Jericho ad Rahab, dicens : Educ viros, qui venerunt ad te, et ingressi sunt domum tuam : exploratores quippe sunt, et omnem terram considerare venerunt.</verse><verse id="4">Tollensque mulier viros, abscondit, et ait : Fateor, venerunt ad me, sed nesciebam unde essent :</verse><verse id="5">cumque porta clauderetur in tenebris, et illi pariter exierunt ; nescio quo abierunt : persequimini cito, et comprehendetis eos.</verse><verse id="6">Ipsa autem fecit ascendere viros in solarium domus suæ, operuitque eos stipula lini, quæ ibi erat.</verse><verse id="7">Hi autem, qui missi fuerant, secuti sunt eos per viam, quæ ducit ad vadum Jordanis : illisque egressis statim porta clausa est.</verse><verse id="8">Necdum obdormierant qui latebant, et ecce mulier ascendit ad eos, et ait :</verse><verse id="9">Novi quod Dominus tradiderit vobis terram : etenim irruit in nos terror vester, et elanguerunt omnes habitatores terræ.</verse><verse id="10">Audivimus quod siccaverit Dominus aquas maris Rubri ad vestrum introitum, quando egressi estis ex Ægypto : et quæ feceritis duobus Amorrhæorum regibus, qui erant trans Jordanem, Sehon et Og, quos interfecistis.</verse><verse id="11">Et hæc audientes pertimuimus, et elanguit cor nostrum, nec remansit in nobis spiritus ad introitum vestrum : Dominus enim Deus vester ipse est Deus in cælo sursum et in terra deorsum.</verse><verse id="12">Nunc ergo jurate mihi per Dominum, ut quomodo ego misericordiam feci vobiscum, ita et vos faciatis cum domo patris mei : detisque mihi verum signum,</verse><verse id="13">ut salvetis patrem meum et matrem, et fratres ac sorores meas, et omnia quæ illorum sunt, et eruatis animas nostras a morte.</verse><verse id="14">Qui responderunt ei : Anima nostra sit pro vobis in mortem, si tamen non prodideris nos : cumque tradiderit nobis Dominus terram, faciemus in te misericordiam et veritatem.</verse><verse id="15">Demisit ergo eos per funem de fenestra : domus enim ejus hærebat muro.</verse><verse id="16">Dixitque ad eos : Ad montana conscendite, ne forte occurrant vobis revertentes : ibique latitate tribus diebus, donec redeant, et sic ibitis per viam vestram.</verse><verse id="17">Qui dixerunt ad eam : Innoxii erimus a juramento hoc, quo adjurasti nos :</verse><verse id="18">si ingredientibus nobis terram, signum fuerit funiculus iste coccineus, et ligaveris eum in fenestra, per quam demisisti nos : et patrem tuum ac matrem, fratresque et omnem cognationem tuam congregaveris in domum tuam.</verse><verse id="19">Qui ostium domus tuæ egressus fuerit, sanguis ipsius erit in caput ejus, et nos erimus alieni. Cunctorum autem sanguis, qui tecum in domo fuerint, redundabit in caput nostrum, si eos aliquis tetigerit.</verse><verse id="20">Quod si nos prodere volueris, et sermonem istum proferre in medium, erimus mundi ab hoc juramento, quo adjurasti nos.</verse><verse id="21">Et illa respondit : Sicut locuti estis, ita fiat : dimittensque eos ut pergerent, appendit funiculum coccineum in fenestra.</verse><verse id="22">Illi vero ambulantes pervenerunt ad montana, et manserunt ibi tres dies, donec reverterentur qui fuerant persecuti : quærentes enim per omnem viam, non repererunt eos.</verse><verse id="23">Quibus urbem ingressis, reversi sunt, et descenderunt exploratores de monte : et, transmisso Jordane, venerunt ad Josue filium Nun, narraveruntque ei omnia quæ acciderant sibi,</verse><verse id="24">atque dixerunt : Tradidit Dominus omnem terram hanc in manus nostras, et timore prostrati sunt cuncti habitatores ejus.</verse></chapter><chapter id="3"><verse id="1">Igitur Josue de nocte consurgens movit castra : egredientesque de Setim, venerunt ad Jordanem ipse et omnes filii Israël, et morati sunt ibi tres dies.</verse><verse id="2">Quibus evolutis transierunt præcones per castrorum medium,</verse><verse id="3">et clamare cœperunt : Quando videritis arcam fœderis Domini Dei vestri, et sacerdotes stirpis Leviticæ portantes eam, vos quoque consurgite, et sequimini præcedentes :</verse><verse id="4">sitque inter vos et arcam spatium cubitorum duum millium : ut procul videre possitis, et nosse per quam viam ingrediamini : quia prius non ambulastis per eam : et cavete ne appropinquetis ad arcam.</verse><verse id="5">Dixitque Josue ad populum : Sanctificamini : cras enim faciet Dominus inter vos mirabilia.</verse><verse id="6">Et ait ad sacerdotes : Tollite arcam fœderis, et præcedite populum. Qui jussa complentes, tulerunt, et ambulaverunt ante eos.</verse><verse id="7">Dixitque Dominus ad Josue : Hodie incipiam exaltare te coram omni Israël : ut sciant quod sicut cum Moyse fui, ita et tecum sim.</verse><verse id="8">Tu autem præcipe sacerdotibus, qui portant arcam fœderis, et dic eis : Cum ingressi fueritis partem aquæ Jordanis, state in ea.</verse><verse id="9">Dixitque Josue ad filios Israël : Accedite huc, et audite verbum Domini Dei vestri.</verse><verse id="10">Et rursum : In hoc, inquit, scietis quod Dominus Deus vivens in medio vestri est, et disperdet in conspectu vestro Chananæum et Hethæum, Hevæum et Pherezæum, Gergesæum quoque et Jebusæum, et Amorrhæum.</verse><verse id="11">Ecce arca fœderis Domini omnis terræ antecedet vos per Jordanem.</verse><verse id="12">Parate duodecim viros de tribubus Israël, singulos per singulas tribus.</verse><verse id="13">Et cum posuerint vestigia pedum suorum sacerdotes qui portant arcam Domini Dei universæ terræ in aquis Jordanis, aquæ quæ inferiores sunt, decurrent atque deficient : quæ autem desuper veniunt, in una mole consistent.</verse><verse id="14">Igitur egressus est populus de tabernaculis suis, ut transiret Jordanem : et sacerdotes, qui portabant arcam fœderis, pergebant ante eum.</verse><verse id="15">Ingressisque eis Jordanem, et pedibus eorum in parte aquæ tinctis (Jordanis autem ripas alvei sui tempore messis impleverat),</verse><verse id="16">steterunt aquæ descendentes in loco uno, et ad instar montis intumescentes apparebant procul, ab urbe quæ vocatur Adom usque ad locum Sarthan : quæ autem inferiores erant, in mare Solitudinis (quod nunc vocatur Mortuum) descenderunt, usquequo omnino deficerent.</verse><verse id="17">Populus autem incedebat contra Jericho : et sacerdotes qui portabant arcam fœderis Domini, stabant super siccam humum in medio Jordanis accincti, omnisque populus per arentem alveum transibat.</verse></chapter><chapter id="4"><verse id="1">Quibus transgressis, dixit Dominus ad Josue :</verse><verse id="2">Elige duodecim viros singulos per singulas tribus :</verse><verse id="3">et præcipe eis ut tollant de medio Jordanis alveo, ubi steterunt pedes sacerdotum, duodecim durissimos lapides, quos ponetis in loco castrorum, ubi fixeritis hac nocte tentoria.</verse><verse id="4">Vocavitque Josue duodecim viros, quos elegerat de filiis Israël, singulos de singulis tribubus,</verse><verse id="5">et ait ad eos : Ite ante arcam Domini Dei vestri ad Jordanis medium, et portate inde singuli singulos lapides in humeris vestris, juxta numerum filiorum Israël,</verse><verse id="6">ut sit signum inter vos : et quando interrogaverint vos filii vestri cras, dicentes : Quid sibi volunt isti lapides ?</verse><verse id="7">respondebitis eis : Defecerunt aquæ Jordanis ante arcam fœderis Domini, cum transiret eum : idcirco positi sunt lapides isti in monimentum filiorum Israël usque in æternum.</verse><verse id="8">Fecerunt ergo filii Israël sicut præcepit eis Josue, portantes de medio Jordanis alveo duodecim lapides, ut Dominus ei imperarat, juxta numerum filiorum Israël, usque ad locum in quo castrametati sunt, ibique posuerunt eos.</verse><verse id="9">Alios quoque duodecim lapides posuit Josue in medio Jordanis alveo, ubi steterunt sacerdotes qui portabant arcam fœderis : et sunt ibi usque in præsentem diem.</verse><verse id="10">Sacerdotes autem qui portabant arcam, stabant in Jordanis medio, donec omnia complerentur, quæ Josue, ut loqueretur ad populum, præceperat Dominus, et dixerat ei Moyses. Festinavitque populus, et transiit.</verse><verse id="11">Cumque transissent omnes, transivit et arca Domini, sacerdotesque pergebant ante populum.</verse><verse id="12">Filii quoque Ruben, et Gad, et dimidia tribus Manasse, armati præcedebant filios Israël, sicut eis præceperat Moyses :</verse><verse id="13">et quadraginta pugnatorum millia per turmas, et cuneos, incedebant per plana atque campestria urbis Jericho.</verse><verse id="14">In die illo magnificavit Dominus Josue coram omni Israël, ut timerent eum, sicut timuerant Moysen, dum adviveret.</verse><verse id="15">Dixitque ad eum :</verse><verse id="16">Præcipe sacerdotibus, qui portant arcam fœderis, ut ascendant de Jordane.</verse><verse id="17">Qui præcepit eis, dicens : Ascendite de Jordane.</verse><verse id="18">Cumque ascendissent portantes arcam fœderis Domini, et siccam humum calcare cœpissent, reversæ sunt aquæ in alveum suum, et fluebant sicut ante consueverant.</verse><verse id="19">Populus autem ascendit de Jordane decimo die mensis primi, et castrametati sunt in Galgalis contra orientalem plagam urbis Jericho.</verse><verse id="20">Duodecim quoque lapides, quos de Jordanis alveo sumpserant, posuit Josue in Galgalis,</verse><verse id="21">et dixit ad filios Israël : Quando interrogaverint filii vestri cras patres suos, et dixerint eis : Quid sibi volunt lapides isti ?</verse><verse id="22">docebitis eos, atque dicetis : Per arentem alveum transivit Israël Jordanem istum,</verse><verse id="23">siccante Domino Deo vestro aquas ejus in conspectu vestro, donec transiretis,</verse><verse id="24">sicut fecerat prius in mari Rubro, quod siccavit donec transiremus :</verse></chapter><chapter id="5"><verse id="1">Postquam ergo audierunt omnes reges Amorrhæorum, qui habitabant trans Jordanem ad occidentalem plagam, et cuncti reges Chanaan, qui propinqua possidebant magni maris loca, quod siccasset Dominus fluenta Jordanis coram filiis Israël donec transirent, dissolutum est cor eorum, et non remansit in eis spiritus, timentium introitum filiorum Israël.</verse><verse id="2">Eo tempore ait Dominus ad Josue : Fac tibi cultros lapideos, et circumcide secundo filios Israël.</verse><verse id="3">Fecit quod jusserat Dominus, et circumcidit filios Israël in colle præputiorum.</verse><verse id="4">Hæc autem causa est secundæ circumcisionis : omnis populus, qui egressus est de Ægypto generis masculini, universi bellatores viri, mortui sunt in deserto per longissimos viæ circuitus,</verse><verse id="5">qui omnes circumcisi erant. Populus autem qui natus est in deserto,</verse><verse id="6">per quadraginta annos itineris latissimæ solitudinis incircumcisus fuit : donec consumerentur qui non audierant vocem Domini, et quibus ante juraverat ut non ostenderet eis terram lacte et melle manantem.</verse><verse id="7">Horum filii in locum successerunt patrum, et circumcisi sunt a Josue : quia sicut nati fuerant, in præputio erant, nec eos in via aliquis circumciderat.</verse><verse id="8">Postquam autem omnes circumcisi sunt, manserunt in eodem castrorum loco, donec sanarentur.</verse><verse id="9">Dixitque Dominus ad Josue : Hodie abstuli opprobrium Ægypti a vobis. Vocatumque est nomen loci illius Galgala, usque in præsentem diem.</verse><verse id="10">Manseruntque filii Israël in Galgalis, et fecerunt Phase quartadecima die mensis ad vesperum in campestribus Jericho :</verse><verse id="11">et comederunt de frugibus terræ die altero, azymos panes, et polentam ejusdem anni.</verse><verse id="12">Defecitque manna postquam comederunt de frugibus terræ, nec usi sunt ultra cibo illo filii Israël, sed comederunt de frugibus præsentis anni terræ Chanaan.</verse><verse id="13">Cum autem esset Josue in agro urbis Jericho, levavit oculos, et vidit virum stantem contra se, evaginatum tenentem gladium : perrexitque ad eum, et ait : Noster es, an adversariorum ?</verse><verse id="14">Qui respondit : Nequaquam : sed sum princeps exercitus Domini, et nunc venio.</verse><verse id="15">Cecidit Josue pronus in terram, et adorans ait : Quid dominus meus loquitur ad servum suum ?</verse></chapter><chapter id="6"><verse id="1">Jericho autem clausa erat atque munita, timore filiorum Israël, et nullus egredi audebat aut ingredi.</verse><verse id="2">Dixitque Dominus ad Josue : Ecce dedi in manu tua Jericho, et regem ejus, omnesque fortes viros.</verse><verse id="3">Circuite urbem cuncti bellatores semel per diem : sic facietis sex diebus.</verse><verse id="4">Septimo autem die, sacerdotes tollant septem buccinas, quarum usus est in jubilæo, et præcedant arcam fœderis : septiesque circuibitis civitatem, et sacerdotes clangent buccinis.</verse><verse id="5">Cumque insonuerit vox tubæ longior atque concisior, et in auribus vestris increpuerit, conclamabit omnis populus vociferatione maxima, et muri funditus corruent civitatis, ingredienturque singuli per locum contra quem steterint.</verse><verse id="6">Vocavit ergo Josue filius Nun sacerdotes, et dixit ad eos : Tollite arcam fœderis : et septem alii sacerdotes tollant septem jubilæorum buccinas, et incedant ante arcam Domini.</verse><verse id="7">Ad populum quoque ait : Ite, et circuite civitatem, armati, præcedentes arcam Domini.</verse><verse id="8">Cumque Josue verba finisset, et septem sacerdotes septem buccinis clangerent ante arcam fœderis Domini,</verse><verse id="9">omnisque præcederet armatus exercitus, reliquum vulgus arcam sequebatur, ac buccinis omnia concrepabant.</verse><verse id="10">Præceperat autem Josue populo, dicens : Non clamabitis, nec audietur vox vestra, neque ullus sermo ex ore vestro egredietur, donec veniat dies in quo dicam vobis : Clamate, et vociferamini.</verse><verse id="11">Circuivit ergo arca Domini civitatem semel per diem, et reversa in castra mansit ibi.</verse><verse id="12">Igitur Josue de nocte consurgente, tulerunt sacerdotes arcam Domini,</verse><verse id="13">et septem ex eis septem buccinas, quarum in jubilæo usus est : præcedebantque arcam Domini ambulantes atque clangentes : et armatus populus ibat ante eos, vulgus autem reliquum sequebatur arcam, et buccinis personabat.</verse><verse id="14">Circuieruntque civitatem secundo die semel, et reversi sunt in castra. Sic fecerunt sex diebus.</verse><verse id="15">Dies autem septimo, diluculo consurgentes, circuierunt urbem, sicut dispositum erat, septies.</verse><verse id="16">Cumque septimo circuitu clangerent buccinis sacerdotes, dixit Josue ad omnem Israël : Vociferamini : tradidit enim vobis Dominus civitatem.</verse><verse id="17">Sitque civitas hæc anathema, et omnia quæ in ea sunt, Domino : sola Rahab meretrix vivat, cum universis qui cum ea in domo sunt : abscondit enim nuntios quos direximus.</verse><verse id="18">Vos autem cavete ne de his, quæ præcepta sunt, quippiam contingatis, et sitis prævaricationis rei, et omnia castra Israël sub peccato sint atque turbentur.</verse><verse id="19">Quidquid autem auri et argenti fuerit, et vasorum æneorum ac ferri, Domino consecretur, repositum in thesauris ejus.</verse><verse id="20">Igitur omni populo vociferante, et clangentibus tubis, postquam in aures multitudinis vox sonitusque increpuit, muri illico corruerunt : et ascendit unusquisque per locum qui contra se erat : ceperuntque civitatem,</verse><verse id="21">et interfecerunt omnia quæ erant in ea, a viro usque ad mulierem, ab infante usque ad senem. Boves quoque et oves et asinos in ore gladii percusserunt.</verse><verse id="22">Duobus autem viris, qui exploratores missi fuerant, dixit Josue : Ingredimini domum mulieris meretricis, et producite eam, et omnia quæ illius sunt, sicut illi juramento firmastis.</verse><verse id="23">Ingressique juvenes eduxerunt Rahab, et parentes ejus, fratres quoque, et cunctam supellectilem ac cognationem illius, et extra castra Israël manere fecerunt.</verse><verse id="24">Urbem autem, et omnia quæ erant in ea, succenderunt, absque auro et argento, et vasis æneis, ac ferro, quæ in ærarium Domini consecrarunt.</verse><verse id="25">Rahab vero meretricem, et domum patris ejus, et omnia quæ habebat, fecit Josue vivere, et habitaverunt in medio Israël, usque in præsentem diem : eo quod absconderit nuntios, quos miserat ut explorarent Jericho. In tempore illo, imprecatus est Josue, dicens :</verse><verse id="26">Maledictus vir coram Domino, qui suscitaverit et ædificaverit civitatem Jericho. In primogenito suo fundamenta illius jaciat, et in novissimo liberorum ponat portas ejus.</verse><verse id="27">Fuit ergo Dominus cum Josue, et nomen ejus vulgatum est in omni terra.</verse></chapter><chapter id="7"><verse id="1">Filii autem Israël prævaricati sunt mandatum, et usurpaverunt de anathemate. Nam Achan filius Charmi filii Zabdi filii Zare de tribu Juda tulit aliquid de anathemate : iratusque est Dominus contra filios Israël.</verse><verse id="2">Cumque mitteret Josue de Jericho viros contra Hai, quæ est juxta Bethaven, ad orientalem plagam oppidi Bethel, dixit eis : Ascendite, et explorate terram. Qui præcepta complentes exploraverunt Hai.</verse><verse id="3">Et reversi dixerunt ei : Non ascendat omnis populus, sed duo vel tria millia virorum pergant, et deleant civitatem : quare omnis populus frustra vexabitur contra hostes paucissimos ?</verse><verse id="4">Ascenderunt ergo tria millia pugnatorum. Qui statim terga vertentes,</verse><verse id="5">percussi sunt a viris urbis Hai, et corruerunt ex eis triginta sex homines : persecutique sunt eos adversarii de porta usque ad Sabarim, et ceciderunt per prona fugientes : pertimuitque cor populi, et instar aquæ liquefactum est.</verse><verse id="6">Josue vero scidit vestimenta sua, et pronus cecidit in terram coram arca Domini usque ad vesperam, tam ipse quam omnes senes Israël : miseruntque pulverem super capita sua,</verse><verse id="7">et dixit Josue : Heu Domine Deus, quid voluisti traducere populum istum Jordanem fluvium, ut traderes nos in manus Amorrhæi, et perderes ? utinam ut cœpimus, mansissemus trans Jordanem.</verse><verse id="8">Mi Domine Deus, quid dicam, videns Israëlem hostibus suis terga vertentem ?</verse><verse id="9">Audient Chananæi, et omnes habitatores terræ, et pariter conglobati circumdabunt nos, atque delebunt nomen nostrum de terra : et quid facies magno nomini tuo ?</verse><verse id="10">Dixitque Dominus ad Josue : Surge : cur jaces pronus in terra ?</verse><verse id="11">Peccavit Israël, et prævaricatus est pactum meum : tuleruntque de anathemate, et furati sunt atque mentiti, et absconderunt inter vasa sua.</verse><verse id="12">Nec poterit Israël stare ante hostes suos, eosque fugiet : quia pollutus est anathemate. Non ero ultra vobiscum, donec conteratis eum qui hujus sceleris reus est.</verse><verse id="13">Surge, sanctifica populum, et dic eis : Sanctificamini in crastinum : hæc enim dicit Dominus Deus Israël : Anathema in medio tui est, Israël : non poteris stare coram hostibus tuis, donec deleatur ex te qui hoc contaminatus est scelere.</verse><verse id="14">Accedetisque mane singuli per tribus vestras : et quamcumque tribum sors invenerit, accedet per cognationes suas, et cognatio per domos, domusque per viros.</verse><verse id="15">Et quicumque ille in hoc facinore fuerit deprehensus, comburetur igni cum omni substantia sua : quoniam prævaricatus est pactum Domini, et fecit nefas in Israël.</verse><verse id="16">Surgens itaque Josue mane, applicuit Israël per tribus suas, et inventa est tribus Juda.</verse><verse id="17">Quæ cum juxta familias suas esset oblata, inventa est familia Zare. Illam quoque per domos offerens, reperit Zabdi :</verse><verse id="18">cujus domum in singulos dividens viros, invenit Achan filium Charmi filii Zabdi filii Zare de tribu Juda.</verse><verse id="19">Et ait Josue ad Achan : Fili mi, da gloriam Domino Deo Israël, et confitere, atque indica mihi quid feceris, ne abscondas.</verse><verse id="20">Responditque Achan Josue, et dixit ei : Vere ego peccavi Domino Deo Israël, et sic et sic feci.</verse><verse id="21">Vidi enim inter spolia pallium coccineum valde bonum, et ducentos siclos argenti, regulamque auream quinquaginta siclorum : et concupiscens abstuli, et abscondi in terra contra medium tabernaculi mei, argentumque fossa humo operui.</verse><verse id="22">Misit ergo Josue ministros : qui currentes ad tabernaculum illius, repererunt cuncta abscondita in eodem loco, et argentum simul.</verse><verse id="23">Auferentesque de tentorio, tulerunt ea ad Josue, et ad omnes filios Israël, projeceruntque ante Dominum.</verse><verse id="24">Tollens itaque Josue Achan filium Zare, argentumque et pallium, et auream regulam, filios quoque et filias ejus, boves et asinos et oves, ipsumque tabernaculum, et cunctam supellectilem (et omnis Israël cum eo), duxerunt eos ad vallem Achor :</verse><verse id="25">ubi dixit Josue : Quia turbasti nos, exturbet te Dominus in die hac. Lapidavitque eum omnis Israël : et cuncta quæ illius erant, igne consumpta sunt.</verse><verse id="26">Congregaveruntque super eum acervum magnum lapidum, qui permanet usque in præsentem diem. Et aversus est furor Domini ab eis. Vocatumque est nomen loci illius, vallis Achor, usque hodie.</verse></chapter><chapter id="8"><verse id="1">Dixit autem Dominus ad Josue : Ne timeas, neque formides : tolle tecum omnem multitudinem pugnatorum, et consurgens ascende in oppidum Hai. Ecce tradidi in manu tua regem ejus et populum, urbemque et terram.</verse><verse id="2">Faciesque urbi Hai, et regi ejus, sicut fecisti Jericho, et regi illius : prædam vero, et omnia animantia diripietis vobis : pone insidias urbi post eam.</verse><verse id="3">Surrexitque Josue, et omnis exercitus bellatorum cum eo, ut ascenderent in Hai : et electa triginta millia virorum fortium misit nocte,</verse><verse id="4">præcepitque eis, dicens : Ponite insidias post civitatem, nec longius recedatis : et eritis omnes parati.</verse><verse id="5">Ego autem, et reliqua multitudo, quæ mecum est, accedemus ex adverso contra urbem. Cumque exierint contra nos, sicut ante fecimus, fugiemus, et terga vertemus,</verse><verse id="6">donec persequentes ab urbe longius protrahantur : putabunt enim nos fugere sicut prius.</verse><verse id="7">Nobis ergo fugientibus, et illis persequentibus, consurgetis de insidiis, et vastabitis civitatem : tradetque eam Dominus Deus vester in manus vestras.</verse><verse id="8">Cumque ceperitis, succendite eam, et sic omnia facietis, ut jussi.</verse><verse id="9">Dimisitque eos, et perrexerunt ad locum insidiarum, sederuntque inter Bethel et Hai, ad occidentalem plagam urbis Hai : Josue autem nocte illa in medio mansit populi,</verse><verse id="10">surgensque diluculo recensuit socios, et ascendit cum senioribus in fronte exercitus, vallatus auxilio pugnatorum.</verse><verse id="11">Cumque venissent et ascendissent ex adverso civitatis, steterunt ad septentrionalem urbis plagam, inter quam et eos erat vallis media.</verse><verse id="12">Quinque autem millia viros elegerat, et posuerat in insidiis inter Bethel et Hai ex occidentali parte ejusdem civitatis :</verse><verse id="13">omnis vero reliquus exercitus ad aquilonem aciem dirigebat, ita ut novissimi illius multitudinis occidentalem plagam urbis attingerent. Abiit ergo Josue nocte illa, et stetit in vallis medio.</verse><verse id="14">Quod cum vidisset rex Hai, festinavit mane, et egressus est cum omni exercitu civitatis, direxitque aciem contra desertum, ignorans quod post tergum laterent insidiæ.</verse><verse id="15">Josue vero et omnis Israël cesserunt loco, simulantes metum, et fugientes per solitudinis viam.</verse><verse id="16">At illi vociferantes pariter, et se mutuo cohortantes, persecuti sunt eos. Cumque recessissent a civitate,</verse><verse id="17">et ne unus quidem in urbe Hai et Bethel remansisset qui non persequeretur Israël (sicut eruperant aperta oppida relinquentes),</verse><verse id="18">dixit Dominus ad Josue : Leva clypeum, qui in manu tua est, contra urbem Hai, quoniam tibi tradam eam.</verse><verse id="19">Cumque elevasset clypeum ex adverso civitatis, insidiæ, quæ latebant, surrexerunt confestim : et pergentes ad civitatem, ceperunt, et succenderunt eam.</verse><verse id="20">Viri autem civitatis, qui persequebantur Josue, respicientes et videntes fumum urbis ad cælum usque conscendere, non potuerunt ultra huc illucque diffugere : præsertim cum hi qui simulaverant fugam, et tendebant ad solitudinem, contra persequentes fortissime restitissent.</verse><verse id="21">Vidensque Josue et omnis Israël quod capta esset civitas, et fumus urbis ascenderet, reversus percussit viros Hai.</verse><verse id="22">Siquidem et illi qui ceperant et succenderant civitatem, egressi ex urbe contra suos, medios hostium ferire cœperunt. Cum ergo ex utraque parte adversarii cæderentur, ita ut nullus de tanta multitudine salvaretur,</verse><verse id="23">regem quoque urbis Hai apprehenderunt viventem, et obtulerunt Josue.</verse><verse id="24">Igitur omnibus interfectis, qui Israëlem ad deserta tendentem fuerant persecuti, et in eodem loco gladio corruentibus, reversi filii Israël percusserunt civitatem.</verse><verse id="25">Erant autem qui in eodem die conciderant a viro usque ad mulierem, duodecim millia hominum, omnes urbis Hai.</verse><verse id="26">Josue vero non contraxit manum, quam in sublime porrexerat, tenens clypeum donec interficerentur omnes habitatores Hai.</verse><verse id="27">Jumenta autem et prædam civitatis diviserunt sibi filii Israël, sicut præceperat Dominus Josue.</verse><verse id="28">Qui succendit urbem, et fecit eam tumulum sempiternum :</verse><verse id="29">regem quoque ejus suspendit in patibulo usque ad vesperam et solis occasum. Præcepitque Josue, et deposuerunt cadaver ejus de cruce : projeceruntque in ipso introitu civitatis, congesto super eum magno acervo lapidum, qui permanet usque in præsentem diem.</verse><verse id="30">Tunc ædificavit Josue altare Domino Deo Israël in monte Hebal,</verse><verse id="31">sicut præceperat Moyses famulus Domini filiis Israël, et scriptum est in volumine legis Moysi : altare vero de lapidibus impolitis, quos ferrum non tetigit : et obtulit super eo holocausta Domino, immolavitque pacificas victimas.</verse><verse id="32">Et scripsit super lapides Deuteronomium legis Moysi, quod ille digesserat coram filiis Israël.</verse><verse id="33">Omnis autem populus, et majores natu, ducesque ac judices, stabant ex utraque parte arcæ, in conspectu sacerdotum qui portabant arcam fœderis Domini, ut advena, ita et indigena. Media pars eorum juxta montem Garizim, et media juxta montem Hebal, sicut præceperat Moyses famulus Domini. Et primum quidem benedixit populo Israël.</verse><verse id="34">Post hæc legit omnia verba benedictionis et maledictionis, et cuncta quæ scripta erant in legis volumine.</verse><verse id="35">Nihil ex his quæ Moyses jusserat, reliquit intactum, sed universa replicavit coram omni multitudine Israël, mulieribus ac parvulis, et advenis qui inter eos morabantur.</verse></chapter><chapter id="9"><verse id="1">Quibus auditis, cuncti reges trans Jordanem, qui versabantur in montanis et campestribus, in maritimis ac littore magni maris, hi quoque qui habitabant juxta Libanum, Hethæus et Amorrhæus, Chananæus, Pherezæus, et Hevæus, et Jebusæus,</verse><verse id="2">congregati sunt pariter, ut pugnarent contra Josue et Israël uno animo, eademque sententia.</verse><verse id="3">At hi qui habitabant in Gabaon, audientes cuncta quæ fecerat Josue Jericho, et Hai,</verse><verse id="4">et callide cogitantes, tulerunt sibi cibaria, saccos veteres asinis imponentes, et utres vinarios scissos atque consutos,</verse><verse id="5">calceamentaque perantiqua quæ ad indicium vetustatis pittaciis consuta erant, induti veteribus vestimentis : panes quoque, quos portabant ob viaticum, duri erant, et in frustra comminuti :</verse><verse id="6">perrexeruntque ad Josue, qui tunc morabatur in castris Galgalæ, et dixerunt ei, atque simul omni Israëli : De terra longinqua venimus, pacem vobiscum facere cupientes. Responderuntque viri Israël ad eos, atque dixerunt :</verse><verse id="7">Ne forte in terra, quæ nobis sorte debetur, habitetis, et non possimus fœdus inire vobiscum.</verse><verse id="8">At illi ad Josue : Servi, inquiunt, tui sumus. Quibus Josue ait : Quinam estis vos ? et unde venistis ?</verse><verse id="9">Responderunt : De terra longinqua valde venerunt servi tui in nomine Domini Dei tui. Audivimus enim famam potentiæ ejus, cuncta quæ fecit in Ægypto,</verse><verse id="10">et duobus regibus Amorrhæorum qui fuerunt trans Jordanem, Sehon regi Hesebon, et Og regi Basan, qui erat in Astaroth :</verse><verse id="11">dixeruntque nobis seniores, et omnes habitatores terræ nostræ : Tollite in manibus cibaria ob longissimam viam, et occurrite eis, et dicite : Servi vestri sumus : fœdus inite nobiscum.</verse><verse id="12">En panes quando egressi sumus de domibus nostris, ut veniremus ad vos, calidos sumpsimus ; nunc sicci facti sunt, et vetustate nimia comminuti.</verse><verse id="13">Utres vini novos implevimus ; nunc rupti sunt et soluti. Vestes et calceamenta quibus induimur, et quæ habemus in pedibus, ob longitudinem longioris viæ trita sunt, et pene consumpta.</verse><verse id="14">Susceperunt igitur de cibariis eorum, et os Domini non interrogaverunt.</verse><verse id="15">Fecitque Josue cum eis pacem, et inito fœdere pollicitus est quod non occiderentur : principes quoque multitudinis juraverunt eis.</verse><verse id="16">Post dies autem tres initi fœderis, audierunt quod in vicino habitarent, et inter eos futuri essent.</verse><verse id="17">Moveruntque castra filii Israël, et venerunt in civitates eorum die tertio, quarum hæc vocabula sunt : Gabaon, et Caphira, et Beroth, et Cariathiarim.</verse><verse id="18">Et non percusserunt eos, eo quod jurassent eis principes multitudinis in nomine Domini Dei Israël. Murmuravit itaque omne vulgus contra principes.</verse><verse id="19">Qui responderunt eis : Juravimus illis in nomine Domini Dei Israël, et idcirco non possumus eos contingere.</verse><verse id="20">Sed hoc faciemus eis : reserventur quidem ut vivant, ne contra nos ira Domini concitetur, si pejeraverimus :</verse><verse id="21">sed sic vivant, ut in usus universæ multitudinis ligna cædant, aquasque comportent. Quibus hæc loquentibus,</verse><verse id="22">vocavit Gabaonitas Josue, et dixit eis : Cur nos decipere fraude voluistis, ut diceretis : Procul valde habitamus a vobis, cum in medio nostri sitis ?</verse><verse id="23">itaque sub maledictione eritis, et non deficiet de stirpe vestra ligna cædens, aquasque comportans in domum Dei mei.</verse><verse id="24">Qui responderunt : Nuntiatum est nobis servis tuis, quod promisisset Dominus Deus tuus Moysi servo suo ut traderet vobis omnem terram, et disperderet cunctos habitatores ejus. Timuimus igitur valde, et providimus animabus nostris, vestro terrore compulsi, et hoc consilium inivimus.</verse><verse id="25">Nunc autem in manu tua sumus : quod tibi bonum et rectum videtur, fac nobis.</verse><verse id="26">Fecit ergo Josue ut dixerat, et liberavit eos de manu filiorum Israël, ut non occiderentur.</verse><verse id="27">Decrevitque in illo die eos esse in ministerio cuncti populi, et altaris Domini, cædentes ligna, et aquas comportantes, usque in præsens tempus, in loco quem Dominus elegisset.</verse></chapter><chapter id="10"><verse id="1">Quæ cum audisset Adonisedec rex Jerusalem, quod scilicet cepisset Josue Hai, et subvertisset eam (sicut enim fecerat Jericho et regi ejus, sic fecit Hai et regi illius), et quod transfugissent Gabaonitæ ad Israël, et essent fœderati eorum,</verse><verse id="2">timuit valde. Urbs enim magna erat Gabaon, et una civitatum regalium, et major oppido Hai, omnesque bellatores ejus fortissimi.</verse><verse id="3">Misit ergo Adonisedec rex Jerusalem ad Oham regem Hebron, et ad Pharam regem Jerimoth, ad Japhia quoque regem Lachis, et ad Dabir regem Eglon, dicens :</verse><verse id="4">Ad me ascendite, et ferte præsidium, ut expugnemus Gabaon, quare transfugerit ad Josue, et ad filios Israël.</verse><verse id="5">Congregati igitur ascenderunt quinque reges Amorrhæorum : rex Jerusalem, rex Hebron, rex Jerimoth, rex Lachis, rex Eglon, simul cum exercitibus suis : et castrametati sunt circa Gabaon, oppugnantes eam.</verse><verse id="6">Habitatores autem Gabaon urbis obsessæ miserunt ad Josue, qui tunc morabatur in castris apud Galgalam, et dixerunt ei : Ne retrahas manus tuas ab auxilio servorum tuorum : ascende cito, et libera nos, ferque præsidium : convenerunt enim adversum nos omnes reges Amorrhæorum, qui habitant in montanis.</verse><verse id="7">Ascenditque Josue de Galgalis, et omnis exercitus bellatorum cum eo, viri fortissimi.</verse><verse id="8">Dixitque Dominus ad Josue : Ne timeas eos : in manus enim tuas tradidi illos : nullus ex eis tibi resistere poterit.</verse><verse id="9">Irruit itaque Josue super eos repente, tota nocte ascendens de Galgalis.</verse><verse id="10">Et conturbavit eos Dominus a facie Israël : contrivitque plaga magna in Gabaon, ac persecutus est eos per viam ascensus Bethoron, et percussit usque Azeca et Maceda.</verse><verse id="11">Cumque fugerent filios Israël, et essent in descensu Bethoron, Dominus misit super eos lapides magnos de cælo usque ad Azeca : et mortui sunt multo plures lapidibus grandinis, quam quos gladio percusserant filii Israël.</verse><verse id="12">Tunc locutus est Josue Domino, in die qua tradidit Amorrhæum in conspectu filiorum Israël, dixitque coram eis :
Sol, contra Gabaon ne movearis,
et luna contra vallem Ajalon.</verse><verse id="13">Steteruntque sol et luna,
donec ulcisceretur se gens de inimicis suis.
Nonne scriptum est hoc in libro justorum ? Stetit itaque sol in medio cæli, et non festinavit occumbere spatio unius diei.</verse><verse id="14">Non fuit antea nec postea tam longa dies, obediente Domino voci hominis, et pugnante pro Israël.</verse><verse id="15">Reversusque est Josue cum omni Israël in castra Galgalæ.</verse><verse id="16">Fugerant enim quinque reges et se absconderant in spelunca urbis Maceda.</verse><verse id="17">Nuntiatumque est Josue quod inventi essent quinque reges latentes in spelunca urbis Maceda.</verse><verse id="18">Qui præcepit sociis, et ait : Volvite saxa ingentia ad os speluncæ, et ponite viros industrios, qui clausos custodiant :</verse><verse id="19">vos autem nolite stare, sed persequimini hostes, et extremos quosque fugientium cædite : nec dimittatis eos urbium suarum intrare præsidia, quos tradidit Dominus Deus in manus vestras.</verse><verse id="20">Cæsis ergo adversariis plaga magna, et usque ad internecionem pene consumptis, hi qui Israël effugere potuerunt, ingressi sunt civitates munitas.</verse><verse id="21">Reversusque est omnis exercitus ad Josue in Maceda, ubi tunc erant castra, sani et integro numero : nullusque contra filios Israël mutire ausus est.</verse><verse id="22">Præcepitque Josue, dicens : Aperite os speluncæ, et producite ad me quinque reges, qui in ea latitant.</verse><verse id="23">Feceruntque ministri ut sibi fuerat imperatum : et eduxerunt ad eum quinque reges de spelunca, regem Jerusalem, regem Hebron, regem Jerimoth, regem Lachis, regem Eglon.</verse><verse id="24">Cumque educti essent ad eum, vocavit omnes viros Israël, et ait ad principes exercitus qui secum erant : Ite, et ponite pedes super colla regum istorum. Qui cum perrexissent, et subjectorum colla pedibus calcarent,</verse><verse id="25">rursum ait ad eos : Nolite timere, nec paveatis : confortamini, et estote robusti : sic enim faciet Dominus cunctis hostibus vestris, adversum quos dimicatis.</verse><verse id="26">Percussitque Josue, et interfecit eos, atque suspendit super quinque stipites : fueruntque suspensi usque ad vesperum.</verse><verse id="27">Cumque occumberet sol, præcepit sociis ut deponerent eos de patibulis. Qui depositos projecerunt in speluncam in qua latuerant, et posuerunt super os ejus saxa ingentia, quæ permanent usque in præsens.</verse><verse id="28">Eodem quoque die, Macedam cepit Josue, et percussit eam in ore gladii, regemque illius interfecit, et omnes habitatores ejus : non dimisit in ea saltem parvas reliquias. Fecitque regi Maceda sicut fecerat regi Jericho.</verse><verse id="29">Transivit autem cum omni Israël de Maceda in Lebna, et pugnabat contra eam :</verse><verse id="30">quam tradidit Dominus cum rege suo in manus Israël : percusseruntque urbem in ore gladii, et omnes habitatores ejus : non dimiserunt in ea ullas reliquias. Feceruntque regi Lebna sicut fecerant regi Jericho.</verse><verse id="31">De Lebna transivit in Lachis cum omni Israël : et exercitu per gyrum disposito, oppugnabat eam.</verse><verse id="32">Tradiditque Dominus Lachis in manus Israël, et cepit eam die altero, atque percussit in ore gladii, omnemque animam quæ fuerat in ea, sicut fecerat Lebna.</verse><verse id="33">Eo tempore ascendit Horam rex Gazer, ut auxiliaretur Lachis : quem percussit Josue cum omni populo ejus usque ad internecionem.</verse><verse id="34">Transivitque de Lachis in Eglon, et circumdedit,</verse><verse id="35">atque expugnavit eam eadem die : percussitque in ore gladii omnes animas quæ erant in ea, juxta omnia quæ fecerat Lachis.</verse><verse id="36">Ascendit quoque cum omni Israël de Eglon in Hebron, et pugnavit contra eam :</verse><verse id="37">cepit eam, et percussit in ore gladii, regem quoque ejus, et omnia oppida regionis illius, universasque animas quæ in ea fuerant commoratæ : non reliquit in ea ullas reliquias : sicut fecerat Eglon, sic fecit et Hebron, cuncta quæ in ea reperit consumens gladio.</verse><verse id="38">Inde reversus in Dabir,</verse><verse id="39">cepit eam atque vastavit : regem quoque ejus atque omnia per circuitum oppida percussit in ore gladii : non dimisit in ea ullas reliquias : sicut fecerat Hebron et Lebna et regibus earum, sic fecit Dabir et regi illius.</verse><verse id="40">Percussit itaque Josue omnem terram montanam et meridianam atque campestrem, et Asedoth, cum regibus suis : non dimisit in ea ullas reliquias, sed omne quod spirare poterat interfecit, sicut præceperat ei Dominus Deus Israël,</verse><verse id="41">a Cadesbarne usque Gazam. Omnem terram Gosen usque Gabaon,</verse><verse id="42">universosque reges, et regiones eorum uno impetu cepit atque vastavit : Dominus enim Deus Israël pugnavit pro eo.</verse><verse id="43">Reversusque est cum omni Israël ad locum castrorum in Galgala.</verse></chapter><chapter id="11"><verse id="1">Quæ cum audisset Jabin rex Asor, misit ad Jobab regem Madon, et ad regem Semeron, atque ad regem Achsaph :</verse><verse id="2">ad reges quoque aquilonis, qui habitabant in montanis et in planitie contra meridiem Ceneroth, in campestribus quoque et in regionibus Dor juxta mare :</verse><verse id="3">Chananæum quoque ab oriente et occidente, et Amorrhæum atque Hethæum ac Pherezæum et Jebusæum in montanis : Hevæum quoque qui habitabat ad radices Hermon in terra Maspha.</verse><verse id="4">Egressique sunt omnes cum turmis suis, populus multus nimis sicut arena quæ est in littore maris, equi quoque et currus immensæ multitudinis.</verse><verse id="5">Conveneruntque omnes reges isti in unum ad aquas Merom, ut pugnarent contra Israël.</verse><verse id="6">Dixitque Dominus ad Josue : Ne timeas eos : cras enim hac eadem hora ego tradam omnes istos vulnerandos in conspectu Israël : equos eorum subnervabis, et currus igne combures.</verse><verse id="7">Venitque Josue, et omnis exercitus cum eo, adversus illos ad aquas Merom subito, et irruerunt super eos,</verse><verse id="8">tradiditque illos Dominus in manus Israël. Qui percusserunt eos, et persecuti sunt usque ad Sidonem magnam, et aquas Maserephoth, campumque Masphe, qui est ad orientalem illius partem. Ita percussit omnes, ut nullas dimitteret ex eis reliquias :</verse><verse id="9">fecitque sicut præceperat ei Dominus : equos eorum subnervavit, currusque combussit igni.</verse><verse id="10">Reversusque statim cepit Asor, et regem ejus percussit gladio. Asor enim antiquitus inter omnia regna hæc principatum tenebat.</verse><verse id="11">Percussitque omnes animas quæ ibidem morabantur : non dimisit in ea ullas reliquias, sed usque ad internecionem universa vastavit, ipsamque urbem peremit incendio.</verse><verse id="12">Et omnes per circuitum civitates, regesque earum, cepit, percussit atque delevit, sicut præceperat ei Moyses famulus Domini.</verse><verse id="13">Absque urbibus, quæ erant in collibus et in tumulis sitæ, ceteras succendit Israël : unam tantum Asor munitissimam flamma consumpsit.</verse><verse id="14">Omnemque prædam istarum urbium ac jumenta diviserunt sibi filii Israël, cunctis hominibus interfectis.</verse><verse id="15">Sicut præceperat Dominus Moysi servo suo, ita præcepit Moyses Josue, et ille universa complevit : non præteriit de universis mandatis, nec unum quidem verbum quod jusserat Dominus Moysi.</verse><verse id="16">Cepit itaque Josue omnem terram montanam et meridianam, terramque Gosen, et planitiem, et occidentalem plagam, montemque Israël, et campestria ejus,</verse><verse id="17">et partem montis, quæ ascendit Seir usque Baalgad, per planitiem Libani subter montem Hermon : omnes reges eorum cepit, percussit, et occidit.</verse><verse id="18">Multo tempore pugnavit Josue contra reges istos.</verse><verse id="19">Non fuit civitas quæ se traderet filiis Israël, præter Hevæum, qui habitabat in Gabaon : omnes enim bellando cepit.</verse><verse id="20">Domini enim sententia fuerat, ut indurarentur corda eorum, et pugnarent contra Israël, et caderent, et non mererentur ullam clementiam, ac perirent, sicut præceperat Dominus Moysi.</verse><verse id="21">In illo tempore venit Josue, et interfecit Enacim de montanis, Hebron, et Dabir, et Anab, et de omni monte Juda et Israël, urbesque eorum delevit.</verse><verse id="22">Non reliquit ullum de stirpe Enacim, in terra filiorum Israël : absque civitatibus Gaza, et Geth, et Azoto, in quibus solis relicti sunt.</verse><verse id="23">Cepit ergo Josue omnem terram, sicut locutus est Dominus ad Moysen, et tradidit eam in possessionem filiis Israël secundum partes et tribus suas : quievitque terra a præliis.</verse></chapter><chapter id="12"><verse id="1">Hi sunt reges, quos percusserunt filii Israël, et possederunt terram eorum trans Jordanem ad solis ortum, a torrente Arnon usque ad montem Hermon, et omnem orientalem plagam, quæ respicit solitudinem.</verse><verse id="2">Sehon rex Amorrhæorum, qui habitavit in Hesebon, dominatus est ab Aroër, quæ sita est super ripam torrentis Arnon, et mediæ partis in valle, dimidiæque Galaad, usque ad torrentem Jaboc, qui est terminus filiorum Ammon.</verse><verse id="3">Et a solitudine usque ad mare Ceneroth contra orientem, et usque ad mare deserti, quod est mare salsissimum, ad orientalem plagam per viam quæ ducit Bethsimoth : et ab australi parte, quæ subjacet Asedoth, Phasga.</verse><verse id="4">Terminus Og regis Basan, de reliquiis Raphaim, qui habitavit in Astaroth, et in Edrai, et dominatus est in monte Hermon, et in Salecha, atque in universa Basan, usque ad terminos</verse><verse id="5">Gessuri, et Machati, et dimidiæ partis Galaad : terminos Sehon regis Hesebon.</verse><verse id="6">Moyses famulus Domini et filii Israël percusserunt eos, tradiditque terram eorum Moyses in possessionem Rubenitis, et Gaditis, et dimidiæ tribui Manasse.</verse><verse id="7">Hi sunt reges terræ, quos percussit Josue et filii Israël trans Jordanem ad occidentalem plagam, a Baalgad in campo Libani, usque ad montem cujus pars ascendit in Seir : tradiditque eam Josue in possessionem tribubus Israël, singulis partes suas,</verse><verse id="8">tam in montanis quam in planis atque campestribus. In Asedoth, et in solitudine, ac in meridie, Hethæus fuit et Amorrhæus, Chananæus, et Pherezæus, Hevæus et Jebusæus.</verse><verse id="9">Rex Jericho unus : rex Hai, quæ est ex latere Bethel, unus :</verse><verse id="10">rex Jerusalem unus, rex Hebron unus,</verse><verse id="11">rex Jerimoth unus, rex Lachis unus,</verse><verse id="12">rex Eglon unus, rex Gazer unus,</verse><verse id="13">rex Dabir unus, rex Gader unus,</verse><verse id="14">rex Herma unus, rex Hered unus,</verse><verse id="15">rex Lebna unus, rex Odullam unus,</verse><verse id="16">rex Maceda unus, rex Bethel unus,</verse><verse id="17">rex Taphua unus, rex Opher unus,</verse><verse id="18">rex Aphec unus, rex Saron unus,</verse><verse id="19">rex Madon unus, rex Asor unus,</verse><verse id="20">rex Semeron unus, rex Achsaph unus,</verse><verse id="21">rex Thenac unus, rex Mageddo unus,</verse><verse id="22">rex Cades unus, rex Jachanan Carmeli unus,</verse><verse id="23">rex Dor et provinciæ Dor unus, rex gentium Galgal unus,</verse><verse id="24">rex Thersa unus : omnes reges triginta unus.</verse></chapter><chapter id="13"><verse id="1">Josue senex provectæque ætatis erat, et dixit Dominus ad eum : Senuisti, et longævus es, terraque latissima derelicta est, quæ necdum sorte divisa est :</verse><verse id="2">omnis videlicet Galilæa, Philisthiim, et universa Gessuri.</verse><verse id="3">A fluvio turbido, qui irrigat Ægyptum, usque ad terminos Accaron contra aquilonem : terra Chanaan, quæ in quinque regulos Philisthiim dividitur, Gazæos, et Azotios, Ascalonitas, Gethæos, et Accaronitas.</verse><verse id="4">Ad meridiem vero sunt Hevæi, omnis terra Chanaan, et Maara Sidoniorum, usque Apheca et terminos Amorrhæi,</verse><verse id="5">ejusque confinia. Libani quoque regio contra orientem, a Baalgad sub monte Hermon, donec ingrediaris Emath ;</verse><verse id="6">omnium qui habitant in monte a Libano usque ad aquas Maserephoth, universique Sidonii. Ego sum qui delebo eos a facie filiorum Israël. Veniat ergo in partem hæreditatis Israël, sicut præcepi tibi.</verse><verse id="7">Et nunc divide terram in possessionem novem tribubus, et dimidiæ tribui Manasse,</verse><verse id="8">cum qua Ruben et Gad possederunt terram, quam tradidit eis Moyses famulus Domini trans fluenta Jordanis, ad orientalem plagam.</verse><verse id="9">Ab Aroër, quæ sita est in ripa torrentis Arnon, et in vallis medio, universaque campestria Medaba, usque Dibon,</verse><verse id="10">et cunctas civitates Sehon regis Amorrhæi, qui regnavit in Hesebon, usque ad terminos filiorum Ammon,</verse><verse id="11">et Galaad, ac terminum Gessuri et Machati, et omnem montem Hermon, et universam Basan, usque ad Salecha,</verse><verse id="12">omne regnum Og in Basan, qui regnavit in Astaroth et Edrai, ipse fuit de reliquiis Raphaim : percussitque eos Moyses, atque delevit.</verse><verse id="13">Nolueruntque disperdere filii Israël Gessuri et Machati : et habitaverunt in medio Israël usque in præsentem diem.</verse><verse id="14">Tribui autem Levi non dedit possessionem : sed sacrificia et victimæ Domini Dei Israël, ipsa est ejus hæreditas, sicut locutus est illi.</verse><verse id="15">Dedit ergo Moyses possessionem tribui filiorum Ruben juxta cognationes suas.</verse><verse id="16">Fuitque terminus eorum ab Aroër, quæ sita est in ripa torrentis Arnon, et in valle ejusdem torrentis media : universam planitiem, quæ ducit Medaba,</verse><verse id="17">et Hesebon, cunctosque viculos earum, qui sunt in campestribus : Dibon quoque et Bamothbaal, et oppidum Baalmaon,</verse><verse id="18">et Jassa, et Cedimoth, et Mephaath,</verse><verse id="19">et Cariathaim, et Sabama, et Sarathasar in monte convallis.</verse><verse id="20">Bethphogor et Asedoth, Phasga et Bethiesimoth,</verse><verse id="21">et omnes urbes campestres, universaque regna Sehon regis Amorrhæi, qui regnavit in Hesebon, quem percussit Moyses cum principibus Madian : Hevæum, et Recem, et Sur, et Hur, et Rebe duces Sehon habitatores terræ.</verse><verse id="22">Et Balaam filium Beor ariolum occiderunt filii Israël gladio cum ceteris interfectis.</verse><verse id="23">Factusque est terminus filiorum Ruben Jordanis fluvius. Hæc est possessio Rubenitarum per cognationes suas urbium et viculorum.</verse><verse id="24">Deditque Moyses tribui Gad et filiis ejus per cognationes suas possessionem, cujus hæc divisio est.</verse><verse id="25">Terminus Jaser, et omnes civitates Galaad, et dimidiam partem terræ filiorum Ammon, usque ad Aroër, quæ est contra Rabba,</verse><verse id="26">et ab Hesebon usque Ramoth, Masphe et Betonim : et a Manaim usque ad terminos Dabir.</verse><verse id="27">In valle quoque Betharan, et Bethnemra, et Socoth, et Saphon reliquam partem regni Sehon regis Hesebon : hujus quoque finis, Jordanis est, usque ad extremam partem maris Cenereth trans Jordanem ad orientalem plagam.</verse><verse id="28">Hæc est possessio filiorum Gad per familias suas, civitates et villæ earum.</verse><verse id="29">Dedit et dimidiæ tribui Manasse, filiisque ejus juxta cognationes suas, possessionem,</verse><verse id="30">cujus hoc principium est : a Manaim universam Basan, et cuncta regna Og regis Basan, omnesque vicos Jair, qui sunt in Basan, sexaginta oppida :</verse><verse id="31">et dimidiam partem Galaad, et Astaroth, et Edrai, urbes regni Og in Basan : filiis Machir, filii Manasse, dimidiæ parti filiorum Machir juxta cognationes suas.</verse><verse id="32">Hanc possessionem divisit Moyses in campestribus Moab trans Jordanem contra Jericho ad orientalem plagam.</verse><verse id="33">Tribui autem Levi non dedit possessionem : quoniam Dominus Deus Israël ipse est possessio ejus, ut locutus est illi.</verse></chapter><chapter id="14"><verse id="1">Hoc est quod possederunt filii Israël in terra Chanaan, quam dederunt eis Eleazar sacerdos, et Josue filius Nun, et principes familiarum per tribus Israël :</verse><verse id="2">sorte omnia dividentes, sicut præceperat Dominus in manu Moysi, novem tribubus, et dimidiæ tribui.</verse><verse id="3">Duabus enim tribubus, et dimidiæ, dederat Moyses trans Jordanem possessionem : absque Levitis, qui nihil terræ acceperunt inter fratres suos :</verse><verse id="4">sed in eorum successerunt locum filii Joseph in duas divisi tribus, Manasse et Ephraim : nec acceperunt Levitæ aliam in terra partem, nisi urbes ad habitandum, et suburbana earum ad alenda jumenta et pecora sua.</verse><verse id="5">Sicut præceperat Dominus Moysi, ita fecerunt filii Israël, et diviserunt terram.</verse><verse id="6">Accesserunt itaque filii Juda ad Josue in Galgala, locutusque est ad eum Caleb filius Jephone Cenezæus : Nosti quid locutus sit Dominus ad Moysen hominem Dei de me et te in Cadesbarne.</verse><verse id="7">Quadraginta annorum eram quando misit me Moyses famulus Domini de Cadesbarne, ut considerarem terram, nuntiavique ei quod mihi verum videbatur.</verse><verse id="8">Fratres autem mei, qui ascenderant mecum, dissolverunt cor populi : et nihilominus ego secutus sum Dominum Deum meum.</verse><verse id="9">Juravitque Moyses in die illo, dicens : Terra, quam calcavit pes tuus, erit possessio tua, et filiorum tuorum in æternum : quia secutus es Dominum Deum meum.</verse><verse id="10">Concessit ergo Dominus vitam mihi, sicut pollicitus est, usque in præsentem diem. Quadraginta et quinque anni sunt, ex quo locutus est Dominus verbum istud ad Moysen, quando ambulabat Israël per solitudinem : hodie octoginta quinque annorum sum,</verse><verse id="11">sic valens ut eo valebam tempore quando ad explorandum missus sum : illius in me temporis fortitudo usque hodie perseverat, tam ad bellandum quam ad gradiendum.</verse><verse id="12">Da ergo mihi montem istum, quem pollicitus est Dominus, te quoque audiente, in quo Enacim sunt, et urbes magnæ atque munitæ : si forte sit Dominus mecum, et potuero delere eos, sicut promisit mihi.</verse><verse id="13">Benedixitque ei Josue, et tradidit ei Hebron in possessionem :</verse><verse id="14">atque ex eo fuit Hebron Caleb filio Jephone Cenezæo usque in præsentem diem, quia secutus est Dominum Deum Israël.</verse><verse id="15">Nomen Hebron ante vocabatur Cariath Arbe : Adam maximus ibi inter Enacim situs est : et terra cessavit a præliis.</verse></chapter><chapter id="15"><verse id="1">Igitur sors filiorum Judæ per cognationes suas ista fuit : a termino Edom, desertum Sin, contra meridiem, et usque ad extremam partem australis plagæ.</verse><verse id="2">Initium ejus a summitate maris salsissimi, et a lingua ejus, quæ respicit meridiem.</verse><verse id="3">Egrediturque contra ascensum Scorpionis, et pertransit in Sina : ascenditque in Cadesbarne, et pervenit in Esron, ascendens ad Addar, et circuiens Carcaa,</verse><verse id="4">atque inde pertransiens in Asemona, et perveniens ad torrentem Ægypti : eruntque termini ejus mare magnum. Hic erit finis meridianæ plagæ.</verse><verse id="5">Ab oriente vero erit initium, mare salsissimum usque ad extrema Jordanis : et ea quæ respiciunt ad aquilonem, a lingua maris usque ad eumdem Jordanis fluvium.</verse><verse id="6">Ascenditque terminus in Beth Hagla, et transit ab aquilone in Beth Araba, ascendens ad lapidem Boën filii Ruben :</verse><verse id="7">et tendens usque ad terminos Debera de valle Achor, contra aquilonem respiciens Galgala, quæ est ex adverso ascensionis Adommim, ab australi parte torrentis : transitque aquas, quæ vocantur fons solis : et erunt exitus ejus ad fontem Rogel.</verse><verse id="8">Ascenditque per convallem filii Ennom ex latere Jebusæi ad meridiem, hæc est Jerusalem : et inde se erigens ad verticem montis, qui est contra Geennom ad occidentem in summitate vallis Raphaim contra aquilonem :</verse><verse id="9">pertransitque a vertice montis usque ad fontem aquæ Nephtoa : et pervenit usque ad vicos montis Ephron : inclinaturque in Baala, quæ est Cariathiarim, id est, urbs silvarum.</verse><verse id="10">Et circuit de Baala contra occidentem, usque ad montem Seir : transitque juxta latus montis Jarim ad aquilonem in Cheslon : et descendit in Bethsames, transitque in Thamna.</verse><verse id="11">Et pervenit contra aquilonem partis Accaron ex latere : inclinaturque Sechrona, et transit montem Baala : pervenitque in Jebneel, et magni maris contra occidentem fine concluditur.</verse><verse id="12">Hi sunt termini filiorum Juda per circuitum in cognationibus suis.</verse><verse id="13">Caleb vero filio Jephone dedit partem in medio filiorum Juda, sicut præceperat ei Dominus : Cariath Arbe patris Enac, ipsa est Hebron.</verse><verse id="14">Delevitque ex ea Caleb tres filios Enac, Sesai et Ahiman et Tholmai de stirpe Enac.</verse><verse id="15">Atque inde conscendens venit ad habitatores Dabir, quæ prius vocabatur Cariath Sepher, id est, civitas litterarum.</verse><verse id="16">Dixitque Caleb : Qui percusserit Cariath Sepher, et ceperit eam, dabo ei Axam filiam meam uxorem.</verse><verse id="17">Cepitque eam Othoniel filius Cenez frater Caleb junior : deditque ei Axam filiam suam uxorem.</verse><verse id="18">Quæ, cum pergerent simul, suasa est a viro suo ut peteret a patre suo agrum. Suspiravitque ut sedebat in asino : cui Caleb : Quid habes ? inquit.</verse><verse id="19">At illa respondit : Da mihi benedictionem : terram australem et arentem dedisti mihi ; junge et irriguam. Dedit itaque ei Caleb irriguum superius et inferius.</verse><verse id="20">Hæc est possessio tribus filiorum Juda per cognationes suas.</verse><verse id="21">Erantque civitates ab extremis partibus filiorum Juda juxta terminos Edom a meridie : Cabseel et Eder et Jagur,</verse><verse id="22">et Cyna et Dimona et Adada,</verse><verse id="23">et Cades et Asor et Jethnam,</verse><verse id="24">Ziph et Telem et Baloth,</verse><verse id="25">Asor nova et Carioth, Hesron, hæc est Asor ;</verse><verse id="26">Amam, Sama, et Molada,</verse><verse id="27">et Asergadda et Hassemon et Bethphelet,</verse><verse id="28">et Hasersual et Bersabee et Baziothia,</verse><verse id="29">et Baala et Jim et Esem,</verse><verse id="30">et Eltholad et Cesil et Harma,</verse><verse id="31">et Siceleg et Medemena et Sensenna,</verse><verse id="32">Lebaoth et Selim et Aën et Remon. Omnes civitates viginti novem, et villæ earum.</verse><verse id="33">In campestribus vero : Estaol et Sarea et Asena,</verse><verse id="34">et Zanoë et Ængannim et Taphua et Enaim,</verse><verse id="35">et Jerimoth et Adullam, Socho et Azeca,</verse><verse id="36">et Saraim et Adithaim et Gedera et Gederothaim : urbes quatuordecim, et villæ earum.</verse><verse id="37">Sanan et Hadassa et Magdalgad,</verse><verse id="38">Delean et Masepha et Jecthel,</verse><verse id="39">Lachis et Bascath et Eglon,</verse><verse id="40">Chebbon et Leheman et Cethlis,</verse><verse id="41">et Gideroth et Bethdagon et Naama et Maceda : civitates sedecim, et villæ earum.</verse><verse id="42">Labana et Ether et Asan,</verse><verse id="43">Jephtha et Esna et Nesib,</verse><verse id="44">et Ceila et Achzib et Maresa : civitates novem, et villæ earum.</verse><verse id="45">Accaron cum vicis et villulis suis.</verse><verse id="46">Ab Accaron usque ad mare : omnia quæ vergunt ad Azotum et viculos ejus.</verse><verse id="47">Azotus cum vicis et villulis suis. Gaza cum vicis et villulis suis, usque ad torrentem Ægypti, et mare magnum terminus ejus.</verse><verse id="48">Et in monte : Samir et Jether et Socoth</verse><verse id="49">et Danna et Cariathsenna, hæc est Dabir :</verse><verse id="50">Anab et Istemo et Anim,</verse><verse id="51">Gosen et Olon et Gilo : civitates undecim et villæ earum.</verse><verse id="52">Arab et Ruma et Esaan,</verse><verse id="53">et Janum et Beththaphua et Apheca,</verse><verse id="54">Athmatha, et Cariath Arbe, hæc est Hebron, et Sior : civitates novem, et villæ earum.</verse><verse id="55">Maon et Carmel et Ziph et Jota,</verse><verse id="56">Jezraël et Jucadam et Zanoë,</verse><verse id="57">Accain, Gabaa et Thamna : civitates decem et villæ earum.</verse><verse id="58">Halhul, et Besur, et Gedor,</verse><verse id="59">Mareth, et Bethanoth, et Eltecon : civitates sex et villæ earum.</verse><verse id="60">Cariathbaal, hæc est Cariathiarim urbs silvarum, et Arebba : civitates duæ, et villæ earum.</verse><verse id="61">In deserto Betharaba, Meddin, et Sachacha,</verse><verse id="62">et Nebsan, et civitas salis, et Engaddi : civitates sex, et villæ earum.</verse><verse id="63">Jebusæum autem habitatorem Jerusalem non potuerunt filii Juda delere : habitavitque Jebusæus cum filiis Juda in Jerusalem usque in præsentem diem.</verse></chapter><chapter id="16"><verse id="1">Cecidit quoque sors filiorum Joseph ab Jordane contra Jericho et aquas ejus ab oriente : solitudo quæ ascendit de Jericho ad montem Bethel :</verse><verse id="2">et egreditur de Bethel Luza : transitque terminum Archi, Ataroth :</verse><verse id="3">et descendit ad occidentem juxta terminum Jephleti, usque ad terminos Beth-horon inferioris, et Gazer : finiunturque regiones ejus mari magno :</verse><verse id="4">possederuntque filii Joseph, Manasses et Ephraim.</verse><verse id="5">Et factus est terminus filiorum Ephraim per cognationes suas : et possessio eorum contra orientem Ataroth Addar usque Beth-horon superiorem.</verse><verse id="6">Egrediunturque confinia in mare : Machmethath vero aquilonem respicit, et circuit terminos contra orientem in Thanathselo : et pertransit ab oriente Janoë.</verse><verse id="7">Descenditque de Janoë in Ataroth et Naaratha : et pervenit in Jericho, egrediturque ad Jordanem.</verse><verse id="8">De Taphua pertransit contra mare in vallem arundineti, suntque egressus ejus in mare salsissimum. Hæc est possessio tribus filiorum Ephraim per familias suas.</verse><verse id="9">Urbesque separatæ sunt filiis Ephraim in medio possessionis filiorum Manasse, et villæ earum.</verse><verse id="10">Et non interfecerunt filii Ephraim Chananæum, qui habitabat in Gazer : habitavitque Chananæus in medio Ephraim usque in diem hanc tributarius.</verse></chapter><chapter id="17"><verse id="1">Cecidit autem sors tribui Manasse (ipse enim est primogenitus Joseph) : Machir primogenito Manasse patri Galaad, qui fuit vir pugnator, habuitque possessionem Galaad et Basan :</verse><verse id="2">et reliquis filiorum Manasse juxta familias suas, filiis Abiezer, et filiis Helec, et filiis Esriel, et filiis Sechem, et filiis Hepher, et filiis Semida. Isti sunt filii Manasse filii Joseph, mares, per cognationes suas.</verse><verse id="3">Salphaad vero filio Hepher filii Galaad filii Machir filii Manasse non erant filii, sed solæ filiæ : quarum ista sunt nomina : Maala et Noa et Hegla et Melcha et Thersa.</verse><verse id="4">Veneruntque in conspectu Eleazari sacerdotis, et Josue filii Nun, et principum, dicentes : Dominus præcepit per manum Moysi, ut daretur nobis possessio in medio fratrum nostrorum. Deditque eis juxta imperium Domini possessionem in medio fratrum patris earum.</verse><verse id="5">Et ceciderunt funiculi Manasse, decem, absque terra Galaad et Basan trans Jordanem.</verse><verse id="6">Filiæ enim Manasse possederunt hæreditatem in medio filiorum ejus. Terra autem Galaad cecidit in sortem filiorum Manasse qui reliqui erant.</verse><verse id="7">Fuitque terminus Manasse ab Aser, Machmethath quæ respicit Sichem : et egreditur ad dexteram juxta habitatores fontis Taphuæ.</verse><verse id="8">Etenim in sorte Manasse ceciderat terra Taphuæ, quæ est juxta terminos Manasse filiorum Ephraim.</verse><verse id="9">Descenditque terminus vallis arundineti in meridiem torrentis civitatum Ephraim, quæ in medio sunt urbium Manasse : terminus Manasse ab aquilone torrentis, et exitus ejus pergit ad mare :</verse><verse id="10">ita ut possessio Ephraim sit ab austro, et ab aquilone Manasse, et utramque claudat mare, et conjungantur sibi in tribu Aser ab aquilone, et in tribu Issachar ab oriente.</verse><verse id="11">Fuitque hæreditas Manasse in Issachar et in Aser, Bethsan et viculi ejus, et Jeblaam cum viculis suis, et habitatores Dor cum oppidis suis, habitatores quoque Endor cum viculis suis : similiterque habitatores Thenac cum viculis suis, et habitatores Mageddo cum viculis suis, et tertia pars urbis Nopheth.</verse><verse id="12">Nec potuerunt filii Manasse has civitates subvertere, sed cœpit Chananæus habitare in terra sua.</verse><verse id="13">Postquam autem convaluerunt filii Israël, subjecerunt Chananæos, et fecerunt sibi tributarios, nec interfecerunt eos.</verse><verse id="14">Locutique sunt filii Joseph ad Josue, et dixerunt : Quare dedisti mihi possessionem sortis et funiculi unius, cum sim tantæ multitudinis, et benedixerit mihi Dominus ?</verse><verse id="15">Ad quos Josue ait : Si populus multus es, ascende in silvam, et succide tibi spatia in terra Pherezæi et Raphaim : quia angusta est tibi possessio montis Ephraim.</verse><verse id="16">Cui responderunt filii Joseph : Non poterimus ad montana conscendere, cum ferreis curribus utantur Chananæi, qui habitant in terra campestri, in qua sitæ sunt Bethsan cum viculis suis, et Jezraël mediam possidens vallem.</verse><verse id="17">Dixitque Josue ad domum Joseph, Ephraim et Manasse : Populus multus es, et magnæ fortitudinis : non habebis sortem unam,</verse><verse id="18">sed transibis ad montem, et succides tibi, atque purgabis ad habitandum spatia : et poteris ultra procedere cum subverteris Chananæum, quem dicis ferreos habere currus, et esse fortissimum.</verse></chapter><chapter id="18"><verse id="1">Congregatique sunt omnes filii Israël in Silo, ibique fixerunt tabernaculum testimonii, et fuit eis terra subjecta.</verse><verse id="2">Remanserant autem filiorum Israël septem tribus, quæ necdum acceperant possessiones suas.</verse><verse id="3">Ad quos Josue ait : Usquequo marcetis ignavia, et non intratis ad possidendam terram, quam Dominus Deus patrum vestrorum dedit vobis ?</verse><verse id="4">Eligite de singulis tribubus ternos viros, ut mittam eos, et pergant atque circumeant terram, et describant eam juxta numerum uniuscujusque multitudinis : referantque ad me quod descripserint.</verse><verse id="5">Dividite vobis terram in septem partes : Judas sit in terminis suis ab australi plaga, et domus Joseph ab aquilone.</verse><verse id="6">Mediam inter hos terram in septem partes describite : et huc venietis ad me, ut coram Domino Deo vestro mittam vobis hic sortem :</verse><verse id="7">quia non est inter vos pars Levitarum, sed sacerdotium Domini est eorum hæreditas. Gad autem et Ruben, et dimidia tribus Manasse, jam acceperant possessiones suas trans Jordanem ad orientalem plagam, quas dedit eis Moyses famulus Domini.</verse><verse id="8">Cumque surrexissent viri, ut pergerent ad describendam terram, præcepit eis Josue, dicens : Circuite terram, et describite eam, ac revertimini ad me : ut hic coram Domino, in Silo, mittam vobis sortem.</verse><verse id="9">Itaque perrexerunt : et lustrantes eam, in septem partes diviserunt, scribentes in volumine. Reversique sunt ad Josue in castra Silo.</verse><verse id="10">Qui misit sortes coram Domino in Silo, divisitque terram filiis Israël in septem partes.</verse><verse id="11">Et ascendit sors prima filiorum Benjamin per familias suas, ut possiderent terram inter filios Juda et filios Joseph.</verse><verse id="12">Fuitque terminus eorum contra aquilonem a Jordane : pergens juxta latus Jericho septentrionalis plagæ, et inde contra occidentem ad montana conscendens et perveniens ad solitudinem Bethaven,</verse><verse id="13">atque pertransiens juxta Luzam ad meridiem, ipsa est Bethel : descenditque in Ataroth Addar, in montem qui est ad meridiem Beth-horon inferioris :</verse><verse id="14">et inclinatur circuiens contra mare ad meridiem montis qui respicit Beth-horon contra Africum : suntque exitus ejus in Cariath-baal, quæ vocatur et Cariathiarim, urbem filiorum Juda. Hæc est plaga contra mare, ad occidentem.</verse><verse id="15">A meridie autem ex parte Cariathiarim egreditur terminus contra mare, et pervenit usque ad fontem aquarum Nephtoa.</verse><verse id="16">Descenditque in partem montis, qui respicit vallem filiorum Ennom : et est contra septentrionalem plagam in extrema parte vallis Raphaim. Descenditque in Geennom (id est, vallem Ennom) juxta latus Jebusæi ad austrum : et pervenit ad fontem Rogel,</verse><verse id="17">transiens ad aquilonem, et egrediens ad Ensemes, id est, fontem solis :</verse><verse id="18">et pertransit usque ad tumulos, qui sunt e regione ascensus Adommim : descenditque ad Abenboën, id est, lapidem Boën filii Ruben : et pertransit ex latere aquilonis ad campestria : descenditque in planitiem,</verse><verse id="19">et prætergreditur contra aquilonem Beth Hagla : suntque exitus ejus contra linguam maris salsissimi ab aquilone in fine Jordanis ad australem plagam :</verse><verse id="20">qui est terminus illius ab oriente. Hæc est possessio filiorum Benjamin per terminos suos in circuitu, et familias suas.</verse><verse id="21">Fueruntque civitates ejus, Jericho et Beth Hagla et vallis Casis,</verse><verse id="22">Beth Araba et Samaraim et Bethel</verse><verse id="23">et Avim et Aphara et Ophera,</verse><verse id="24">villa Emona et Ophni et Gabee : civitates duodecim, et villæ earum.</verse><verse id="25">Gabaon et Rama et Beroth,</verse><verse id="26">et Mesphe et Caphara, et Amosa</verse><verse id="27">et Recem, Jarephel et Tharela,</verse><verse id="28">et Sela, Eleph, et Jebus, quæ est Jerusalem, Gabaath et Cariath : civitates quatuordecim, et villæ earum. Hæc est possessio filiorum Benjamin juxta familias suas.</verse></chapter><chapter id="19"><verse id="1">Et egressa est sors secunda filiorum Simeon per cognationes suas : fuitque hæreditas</verse><verse id="2">eorum in medio possessionis filiorum Juda : Bersabee et Sabee et Molada</verse><verse id="3">et Hasersual, Bala et Asem</verse><verse id="4">et Eltholad, Bethul et Harma</verse><verse id="5">et Siceleg et Bethmarchaboth et Hasersusa</verse><verse id="6">et Bethlebaoth et Sarohen : civitates tredecim, et villæ earum.</verse><verse id="7">Ain et Remmon et Athar et Asan : civitates quatuor, et villæ earum :</verse><verse id="8">omnes viculi per circuitum urbium istarum usque ad Baalath Beer Ramath contra australem plagam. Hæc est hæreditas filiorum Simeon juxta cognationes suas,</verse><verse id="9">in possessione et funiculo filiorum Juda : quia major erat, et idcirco filii Simeon possederunt in medio hæreditatis eorum.</verse><verse id="10">Ceciditque sors tertia filiorum Zabulon per cognationes suas : factus est terminus possessionis eorum usque Sarid.</verse><verse id="11">Ascenditque de mari et Merala, et pervenit in Debbaseth, usque ad torrentem qui est contra Jeconam.</verse><verse id="12">Et revertitur de Sared contra orientem in fines Ceseleththabor : et egreditur ad Dabereth, ascenditque contra Japhie.</verse><verse id="13">Et inde pertransit usque ad orientalem plagam Gethepher et Thacasin : et egreditur in Remmon, Amthar et Noa.</verse><verse id="14">Et circuit ad aquilonem Hanathon : suntque egressus ejus vallis Jephthaël,</verse><verse id="15">et Cateth et Naalol et Semeron et Jerala et Bethlehem : civitates duodecim, et villæ earum.</verse><verse id="16">Hæc est hæreditas tribus filiorum Zabulon per cognationes suas, urbes et viculi earum.</verse><verse id="17">Issachar egressa est sors quarta per cognationes suas :</verse><verse id="18">fuitque ejus hæreditas Jezraël et Casaloth et Sunem</verse><verse id="19">et Hapharaim et Seon, et Anaharath</verse><verse id="20">et Rabboth et Cesion, Abes,</verse><verse id="21">et Rameth, et Engannim, et Enhadda et Bethpheses.</verse><verse id="22">Et pervenit terminus ejus usque Thabor et Sehesima et Bethsames, eruntque exitus ejus Jordanis : civitates sedecim, et villæ earum.</verse><verse id="23">Hæc est possessio filiorum Issachar per cognationes suas, urbes et viculi earum.</verse><verse id="24">Ceciditque sors quinta tribui filiorum Aser per cognationes suas :</verse><verse id="25">fuitque terminus eorum Halcath et Chali et Beten et Axaph</verse><verse id="26">et Elmelech et Amaad et Messal : et pervenit usque ad Carmelum maris et Sihor et Labanath,</verse><verse id="27">ac revertitur contra orientem Bethdagon : et pertransit usque Zabulon et vallem Jephthaël contra aquilonem in Bethemec et Nehiel. Egrediturque ad lævam Cabul,</verse><verse id="28">et Abran et Rohob et Hamon et Cana, usque ad Sidonem magnam.</verse><verse id="29">Revertiturque in Horma usque ad civitatem munitissimam Tyrum, et usque Hosa : eruntque exitus ejus in mare de funiculo Achziba :</verse><verse id="30">et Amma et Aphec et Rohob : civitates viginti duæ, et villæ earum.</verse><verse id="31">Hæc est possessio filiorum Aser per cognationes suas, urbesque et viculi earum.</verse><verse id="32">Filiorum Nephthali sexta sors cecidit per familias suas :</verse><verse id="33">et cœpit terminus de Heleph et Elon in Saananim, et Adami, quæ est Neceb, et Jebnaël usque Lecum : et egressus eorum usque ad Jordanem :</verse><verse id="34">revertiturque terminus contra occidentem in Azanotthabor, atque inde egreditur in Hucuca, et pertransit in Zabulon contra meridiem, et in Aser contra occidentem, et in Juda ad Jordanem contra ortum solis :</verse><verse id="35">civitates munitissimæ, Assedim, Ser, et Emath, et Reccath et Cenereth,</verse><verse id="36">et Edema et Arama, Asor</verse><verse id="37">et Cedes et Edrai, Enhasor,</verse><verse id="38">et Jeron et Magdalel, Horem et Bethanath et Bethsames : civitates decem et novem, et villæ earum.</verse><verse id="39">Hæc est possessio tribus filiorum Nephthali per cognationes suas, urbes et viculi earum.</verse><verse id="40">Tribui filiorum Dan per familias suas egressa est sors septima :</verse><verse id="41">et fuit terminus possessionis ejus Sara et Esthaol, et Hirsemes, id est, civitas solis.</verse><verse id="42">Selebin et Ajalon et Jethela,</verse><verse id="43">Elon et Themna et Acron,</verse><verse id="44">Elthece, Gebbethon et Balaath,</verse><verse id="45">et Jud et Bane et Barach et Gethremmon :</verse><verse id="46">et Mejarcon et Arecon, cum termino qui respicit Joppen,</verse><verse id="47">et ipso fine concluditur. Ascenderuntque filii Dan, et pugnaverunt contra Lesem, ceperuntque eam : et percusserunt eam in ore gladii, et possederunt, et habitaverunt in ea, vocantes nomen ejus Lesem Dan, ex nomine Dan patris sui.</verse><verse id="48">Hæc est possessio tribus filiorum Dan, per cognationes suas, urbes et viculi earum.</verse><verse id="49">Cumque complesset sorte dividere terram singulis per tribus suas, dederunt filii Israël possessionem Josue filio Nun in medio sui,</verse><verse id="50">juxta præceptum Domini, urbem quam postulavit Thamnath Saraa in monte Ephraim : et ædificavit civitatem, habitavitque in ea.</verse><verse id="51">Hæ sunt possessiones, quas sorte diviserunt Eleazar sacerdos, et Josue filius Nun, et principes familiarum ac tribuum filiorum Israël in Silo, coram Domino ad ostium tabernaculi testimonii : partitique sunt terram.</verse></chapter><chapter id="20"><verse id="1">Et locutus est Dominus ad Josue, dicens : Loquere filiis Israël, et dic eis :</verse><verse id="2">Separate urbes fugitivorum, de quibus locutus sum ad vos per manum Moysi :</verse><verse id="3">ut confugiat ad eas quicumque animam percusserit nescius, et possit evadere iram proximi, qui ultor est sanguinis :</verse><verse id="4">cum ad unam harum confugerit civitatum, stabit ante portam civitatis, et loquetur senioribus urbis illius ea quæ se comprobent innocentem : sicque suscipient eum, et dabunt ei locum ad habitandum.</verse><verse id="5">Cumque ultor sanguinis eum fuerit persecutus, non tradent in manus ejus : quia ignorans percussit proximum ejus, nec ante biduum triduumve ejus probatur inimicus.</verse><verse id="6">Et habitabit in civitate illa, donec stet ante judicium, causam reddens facti sui, et moriatur sacerdos magnus, qui fuerit in illo tempore : tunc revertetur homicida, et ingredietur civitatem et domum suam de qua fugerat.</verse><verse id="7">Decreveruntque Cedes in Galilæa montis Nephthali, et Sichem in monte Ephraim, et Cariatharbe, ipsa est Hebron in monte Juda.</verse><verse id="8">Et trans Jordanem contra orientalem plagam Jericho, statuerunt Bosor, quæ sita est in campestri solitudine de tribu Ruben, et Ramoth in Galaad de tribu Gad, et Gaulon in Basan de tribu Manasse.</verse><verse id="9">Hæ civitates constitutæ sunt cunctis filiis Israël, et advenis qui habitabant inter eos, ut fugeret ad eas qui animam nescius percussisset, et non moreretur in manu proximi, effusum sanguinem vindicare cupientis, donec staret ante populum expositurus causam suam.</verse></chapter><chapter id="21"><verse id="1">Accesseruntque principes familiarum Levi ad Eleazarum sacerdotem, et Josue filium Nun, et ad duces cognationum per singulas tribus filiorum Israël :</verse><verse id="2">locutique sunt ad eos in Silo terræ Chanaan, atque dixerunt : Dominus præcepit per manum Moysi, ut darentur nobis urbes ad habitandum, et suburbana earum ad alenda jumenta.</verse><verse id="3">Dederuntque filii Israël de possessionibus suis juxta imperium Domini, civitates et suburbana earum.</verse><verse id="4">Egressaque est sors in familiam Caath filiorum Aaron sacerdotis, de tribubus Juda, et Simeon, et Benjamin, civitates tredecim :</verse><verse id="5">et reliquis filiorum Caath, id est Levitis, qui superfuerant, de tribubus Ephraim, et Dan, et dimidia tribu Manasse, civitates decem.</verse><verse id="6">Porro filii Gerson egressa est sors, ut acciperent de tribubus Issachar et Aser et Nephthali, dimidiaque tribu Manasse in Basan, civitates numero tredecim.</verse><verse id="7">Et filiis Merari per cognationes suas de tribubus Ruben et Gad et Zabulon urbes duodecim.</verse><verse id="8">Dederuntque filii Israël Levitis civitates et suburbana earum, sicut præcepit Dominus per manum Moysi, singulis sorte tribuentes.</verse><verse id="9">De tribubus filiorum Juda et Simeon dedit Josue civitates, quarum ista sunt nomina,</verse><verse id="10">filiis Aaron per familias Caath Levitici generis (prima enim sors illis egressa est),</verse><verse id="11">Cariatharbe patris Enac, quæ vocatur Hebron, in monte Juda, et suburbana ejus per circuitum.</verse><verse id="12">Agros vero et villas ejus dederat Caleb filio Jephone ad possidendum.</verse><verse id="13">Dedit ergo filiis Aaron sacerdotis Hebron confugii civitatem, ac suburbana ejus : et Lobnam cum suburbanis suis :</verse><verse id="14">et Jether, et Esthemo,</verse><verse id="15">et Holon, et Dabir,</verse><verse id="16">et Ain, et Jeta, et Bethsames, cum suburbanis suis : civitates novem de tribubus, ut dictum est, duabus.</verse><verse id="17">De tribu autem filiorum Benjamin, Gabaon, et Gabæ,</verse><verse id="18">et Anathoth et Almon, cum suburbanis suis : civitates quatuor.</verse><verse id="19">Omnes simul civitates filiorum Aaron sacerdotis, tredecim, cum suburbanis suis.</verse><verse id="20">Reliquis vero per familias filiorum Caath Levitici generis, hæc est data possessio.</verse><verse id="21">De tribu Ephraim urbes confugii, Sichem cum suburbanis suis in monte Ephraim, et Gazer</verse><verse id="22">et Cibsaim et Beth-horon, cum suburbanis suis, civitates quatuor.</verse><verse id="23">De tribu quoque Dan, Eltheco et Gabathon,</verse><verse id="24">et Ajalon et Gethremmon, cum suburbanis suis, civitates quatuor.</verse><verse id="25">Porro de dimidia tribu Manasse, Thanach et Gethremmon, cum suburbanis suis, civitates duæ.</verse><verse id="26">Omnes civitates decem, et suburbana earum, datæ sunt filiis Caath inferioris gradus.</verse><verse id="27">Filiis quoque Gerson Levitici generis dedit de dimidia tribu Manasse confugii civitates, Gaulon in Basan, et Bosram, cum suburbanis suis, civitates duas.</verse><verse id="28">Porro de tribu Issachar, Cesion, et Dabereth,</verse><verse id="29">et Jaramoth, et Engannim, cum suburbanis suis, civitates quatuor.</verse><verse id="30">De tribu autem Aser, Masal et Abdon,</verse><verse id="31">et Helcath, et Rohob, cum suburbanis suis, civitates quatuor.</verse><verse id="32">De tribu quoque Nephthali civitates confugii, Cedes in Galilæa, et Hammoth Dor, et Carthan, cum suburbanis suis, civitates tres.</verse><verse id="33">Omnes urbes familiarum Gerson, tredecim, cum suburbanis suis.</verse><verse id="34">Filiis autem Merari Levitis inferioris gradus per familias suas data est de tribu Zabulon, Jecnam, et Cartha</verse><verse id="35">et Damna et Naalol, civitates quatuor cum suburbanis suis.</verse><verse id="36">De tribu Ruben ultra Jordanem contra Jericho civitates refugii, Bosor in solitudine, Misor et Jaser et Jethson et Mephaath, civitates quatuor cum suburbanis suis.</verse><verse id="37">De tribu Gad civitates confugii, Ramoth in Galaad, et Manaim et Hesebon et Jazer, civitates quatuor cum suburbanis suis.</verse><verse id="38">Omnes urbes filiorum Merari per familias et cognationes suas, duodecim.</verse><verse id="39">Itaque civitates universæ Levitarum in medio possessionis filiorum Israël fuerunt quadraginta octo</verse><verse id="40">cum suburbanis suis, singulæ per familias distributæ.</verse><verse id="41">Deditque Dominus Deus Israëli omnem terram, quam traditurum se patribus eorum juraverat : et possederunt illam, atque habitaverunt in ea.</verse><verse id="42">Dataque est ab eo pax in omnes per circuitum nationes : nullusque eis hostium resistere ausus est, sed cuncti in eorum ditionem redacti sunt.</verse><verse id="43">Ne unum quidem verbum, quod illis præstiturum se esse promiserat, irritum fuit, sed rebus expleta sunt omnia.</verse></chapter><chapter id="22"><verse id="1">Eodem tempore vocavit Josue Rubenitas, et Gaditas, et dimidiam tribum Manasse,</verse><verse id="2">dixitque ad eos : Fecistis omnia quæ præcepit vobis Moyses famulus Domini : mihi quoque in omnibus obedistis,</verse><verse id="3">nec reliquistis fratres vestros longo tempore, usque in præsentem diem, custodientes imperium Domini Dei vestri.</verse><verse id="4">Quia igitur dedit Dominus Deus vester fratribus vestris quietem et pacem, sicut pollicitus est : revertimini, et ite in tabernacula vestra, et in terram possessionis, quam tradidit vobis Moyses famulus Domini trans Jordanem :</verse><verse id="5">ita dumtaxat ut custodiatis attente, et opere compleatis mandatum et legem quam præcepit vobis Moyses famulus Domini, ut diligatis Dominum Deum vestrum, et ambuletis in omnibus viis ejus, et observetis mandata illius, adhæreatisque ei, ac serviatis in omni corde, et in omni anima vestra.</verse><verse id="6">Benedixitque eis Josue, et dimisit eos. Qui reversi sunt in tabernacula sua.</verse><verse id="7">Dimidiæ autem tribui Manasse possessionem Moyses dederat in Basan : et idcirco mediæ, quæ superfuit, dedit Josue sortem inter ceteros fratres suos trans Jordanem ad occidentalem plagam. Cumque dimitteret eos in tabernacula sua, et benedixisset eis,</verse><verse id="8">dixit ad eos : In multa substantia atque divitiis revertimini ad sedes vestras, cum argento et auro, ære ac ferro, et veste multiplici : dividite prædam hostium cum fratribus vestris.</verse><verse id="9">Reversique sunt, et abierunt filii Ruben, et filii Gad, et dimidia tribus Manasse, a filiis Israël de Silo, quæ sita est in Chanaan, ut intrarent Galaad terram possessionis suæ, quam obtinuerant juxta imperium Domini in manu Moysi.</verse><verse id="10">Cumque venissent ad tumulos Jordanis in terram Chanaan, ædificaverunt juxta Jordanem altare infinitæ magnitudinis.</verse><verse id="11">Quod cum audissent filii Israël, et ad eos certi nuntii detulissent, ædificasse filios Ruben, et Gad, et dimidiæ tribus Manasse, altare in terra Chanaan, super Jordanis tumulos, contra filios Israël :</verse><verse id="12">convenerunt omnes in Silo, ut ascenderent, et dimicarent contra eos.</verse><verse id="13">Et interim miserunt ad illos in terram Galaad Phinees filium Eleazari sacerdotis,</verse><verse id="14">et decem principes cum eo, singulos de singulis tribubus.</verse><verse id="15">Qui venerunt ad filios Ruben, et Gad, et dimidiæ tribus Manasse in terram Galaad, dixeruntque ad eos :</verse><verse id="16">Hæc mandat omnis populus Domini : Quæ est ista transgressio ? cur reliquistis Dominum Deum Israël, ædificantes altare sacrilegum, et a cultu illius recedentes ?</verse><verse id="17">an parum vobis est quod peccastis in Beelphegor, et usque in præsentem diem macula hujus sceleris in nobis permanet, multique de populo corruerunt ?</verse><verse id="18">Et vos hodie reliquistis Dominum, et cras in universum Israël ira ejus desæviet.</verse><verse id="19">Quod si putatis immundam esse terram possessionis vestræ, transite ad terram, in qua tabernaculum Domini est, et habitate inter nos : tantum ut a Domino et a nostro consortio non recedatis, ædificato altari præter altare Domini Dei nostri.</verse><verse id="20">Nonne Achan filius Zare præteriit mandatum Domini, et super omnem populum Israël ira ejus incubuit ? et ille erat unus homo, atque utinam solum periisset in scelere suo.</verse><verse id="21">Responderuntque filii Ruben et Gad, et dimidia tribus Manasse, principibus legationis Israël :</verse><verse id="22">Fortissimus Deus Dominus, fortissimus Deus Dominus, ipse novit, et Israël simul intelliget : si prævaricationis animo hoc altare construximus, non custodiat nos, sed puniat nos in præsenti :</verse><verse id="23">et si ea mente fecimus ut holocausta, et sacrificium, et pacificas victimas super eo imponeremus, ipse quærat et judicet :</verse><verse id="24">et non ea magis cogitatione atque tractatu, ut diceremus : Cras dicent filii vestri filiis nostris : Quid vobis et Domino Deo Israël ?</verse><verse id="25">terminum posuit Dominus inter nos et vos, o filii Ruben, et filii Gad, Jordanem fluvium, et idcirco partem non habetis in Domino : et per hanc occasionem avertent filii vestri filios nostros a timore Domini. Putavimus itaque melius,</verse><verse id="26">et diximus : Exstruamus nobis altare, non in holocausta, neque ad victimas offerendas,</verse><verse id="27">sed in testimonium inter nos et vos, et sobolem nostram vestramque progeniem, ut serviamus Domino, et juris nostri sit offerre et holocausta, et victimas, et pacificas hostias : et nequaquam dicant cras filii vestri filiis nostris : Non est vobis pars in Domino.</verse><verse id="28">Quod si voluerint dicere, respondebunt eis : Ecce altare Domini, quod fecerunt patres nostri, non in holocausta, neque in sacrificium, sed in testimonium nostrum ac vestrum.</verse><verse id="29">Absit a nobis hoc scelus, ut recedamus a Domino, et ejus vestigia relinquamus, exstructo altari ad holocausta, et sacrificia, et victimas offerendas, præter altare Domini Dei nostri, quod exstructum est ante tabernaculum ejus.</verse><verse id="30">Quibus auditis, Phinees sacerdos, et principes legationis Israël, qui erant cum eo, placati sunt : et verba filiorum Ruben, et Gad, et dimidiæ tribus Manasse, libentissime susceperunt.</verse><verse id="31">Dixitque Phinees filius Eleazari sacerdos ad eos : Nunc scimus quod nobiscum sit Dominus, quoniam alieni estis a prævaricatione hac, et liberastis filios Israël de manu Domini.</verse><verse id="32">Reversusque est cum principibus a filiis Ruben et Gad de terra Galaad, finium Chanaan, ad filios Israël, et retulit eis.</verse><verse id="33">Placuitque sermo cunctis audientibus. Et laudaverunt Deum filii Israël, et nequaquam ultra dixerunt, ut ascenderent contra eos, atque pugnarent, et delerent terram possessionis eorum.</verse><verse id="34">Vocaveruntque filii Ruben, et filii Gad, altare quod exstruxerant, Testimonium nostrum, quod Dominus ipse sit Deus.</verse></chapter><chapter id="23"><verse id="1">Evoluto autem multo tempore, postquam pacem dederat Dominus Israëli, subjectis in gyro nationibus universis, et Josue jam longævo, et persenilis ætatis,</verse><verse id="2">vocavit Josue omnem Israëlem, majoresque natu, et principes ac duces, et magistros, dixitque ad eos : Ego senui, et progressioris ætatis sum :</verse><verse id="3">vosque cernitis omnia, quæ fecerit Dominus Deus vester cunctis per circuitum nationibus, quomodo pro vobis ipse pugnaverit :</verse><verse id="4">et nunc quia vobis sorte divisit omnem terram, ab orientali parte Jordanis usque ad mare magnum, multæque adhuc supersunt nationes :</verse><verse id="5">Dominus Deus vester disperdet eas et auferet a facie vestra, et possidebitis terram, sicut vobis pollicitus est.</verse><verse id="6">Tantum confortamini, et estote solliciti, ut custodiatis cuncta quæ scripta sunt in volumine legis Moysi : et non declinetis ab eis neque ad dexteram neque ad sinistram :</verse><verse id="7">ne postquam intraveritis ad gentes quæ inter vos futuræ sunt, juretis in nomine deorum earum, et serviatis eis, et adoretis illos :</verse><verse id="8">sed adhæreatis Domino Deo vestro : quod fecistis usque in diem hanc.</verse><verse id="9">Et tunc auferet Dominus Deus in conspectu vestro gentes magnas et robustissimas, et nullus vobis resistere poterit.</verse><verse id="10">Unus e vobis persequetur hostium mille viros : quia Dominus Deus vester pro vobis ipse pugnabit, sicut pollicitus est.</verse><verse id="11">Hoc tantum diligentissime præcavete : ut diligatis Dominum Deum vestrum.</verse><verse id="12">Quod si volueritis gentium harum, quæ inter vos habitant, erroribus adhærere, et cum eis miscere connubia, atque amicitias copulare :</verse><verse id="13">jam nunc scitote quod Dominus Deus vester non eas deleat ante faciem vestram, sed sint vobis in foveam ac laqueum, et offendiculum ex latere vestro, et sudes in oculis vestris, donec vos auferat atque disperdat de terra hac optima, quam tradidit vobis.</verse><verse id="14">En ego hodie ingredior viam universæ terræ, et toto animo cognoscetis quod de omnibus verbis, quæ se Dominus præstiturum vobis esse pollicitus est, unum non præterierit incassum.</verse><verse id="15">Sicut ergo implevit opere quod promisit, et prospera cuncta venerunt : sic adducet super vos quidquid malorum comminatus est, donec vos auferat atque disperdat de terra hac optima, quam tradidit vobis,</verse><verse id="16">eo quod præterieritis pactum Domini Dei vestri, quod pepigit vobiscum, et servieritis diis alienis, et adoraveritis eos : cito atque velociter consurget in vos furor Domini, et auferemini ab hac terra optima, quam tradidit vobis.</verse></chapter><chapter id="24"><verse id="1">Congregavitque Josue omnes tribus Israël in Sichem, et vocavit majores natu, ac principes, et judices, et magistros : steteruntque in conspectu Domini,</verse><verse id="2">et ad populum sic locutus est : Hæc dicit Dominus Deus Israël : Trans fluvium habitaverunt patres vestri ab initio, Thare pater Abraham et Nachor : servieruntque diis alienis.</verse><verse id="3">Tuli ergo patrem vestrum Abraham de Mesopotamiæ finibus, et adduxi eum in terram Chanaan, multiplicavique semen ejus,</verse><verse id="4">et dedi ei Isaac : illique rursum dedi Jacob et Esau. E quibus, Esau dedi montem Seir ad possidendum : Jacob vero et filii ejus descenderunt in Ægyptum.</verse><verse id="5">Misique Moysen et Aaron, et percussi Ægyptum multis signis atque portentis.</verse><verse id="6">Eduxique vos et patres vestros de Ægypto, et venistis ad mare : persecutique sunt Ægyptii patres vestros cum curribus et equitatu, usque ad mare Rubrum.</verse><verse id="7">Clamaverunt autem ad Dominum filii Israël : qui posuit tenebras inter vos et Ægyptios, et adduxit super eos mare, et operuit eos. Viderunt oculi vestri cuncta quæ in Ægypto fecerim, et habitastis in solitudine multo tempore :</verse><verse id="8">et introduxi vos in terram Amorrhæi, qui habitabat trans Jordanem. Cumque pugnarent contra vos, tradidi eos in manus vestras, et possedistis terram eorum, atque interfecistis eos.</verse><verse id="9">Surrexit autem Balac filius Sephor rex Moab, et pugnavit contra Israëlem. Misitque et vocavit Balaam filium Beor, ut malediceret vobis :</verse><verse id="10">et ego nolui audire eum, sed e contrario per illum benedixi vobis, et liberavi vos de manu ejus.</verse><verse id="11">Transistisque Jordanem, et venistis ad Jericho. Pugnaveruntque contra vos viri civitatis ejus, Amorrhæus et Pherezæus, et Chananæus, et Hethæus, et Gergezæus, et Hevæus, et Jebusæus : et tradidi illos in manus vestras.</verse><verse id="12">Misique ante vos crabrones : et ejeci eos de locis suis, duos reges Amorrhæorum, non in gladio nec in arcu tuo.</verse><verse id="13">Dedique vobis terram, in qua non laborastis, et urbes quas non ædificastis, ut habitaretis in eis : vineas, et oliveta, quæ non plantastis.</verse><verse id="14">Nunc ergo timete Dominum, et servite ei perfecto corde atque verissimo : et auferte deos quibus servierunt patres vestri in Mesopotamia et in Ægypto, ac servite Domino.</verse><verse id="15">Sin autem malum vobis videtur ut Domino serviatis, optio vobis datur : eligite hodie quod placet, cui servire potissimum debeatis : utrum diis, quibus servierunt patres vestri in Mesopotamia, an diis Amorrhæorum, in quorum terra habitatis : ego autem et domus mea serviemus Domino.</verse><verse id="16">Responditque populus, et ait : Absit a nobis ut relinquamus Dominum, et serviamus diis alienis.</verse><verse id="17">Dominus Deus noster, ipse eduxit nos et patres nostros de terra Ægypti, de domo servitutis : fecitque videntibus nobis signa ingentia, et custodivit nos in omni via per quam ambulavimus, et in cunctis populis per quos transivimus.</verse><verse id="18">Et ejecit universas gentes, Amorrhæum habitatorem terræ quam nos intravimus. Serviemus igitur Domino, quia ipse est Deus noster.</verse><verse id="19">Dixitque Josue ad populum : Non poteritis servire Domino : Deus enim sanctus et fortis æmulator est, nec ignoscet sceleribus vestris atque peccatis.</verse><verse id="20">Si dimiseritis Dominum, et servieritis diis alienis, convertet se, et affliget vos atque subvertet, postquam vobis præstiterit bona.</verse><verse id="21">Dixitque populus ad Josue : Nequaquam ita ut loqueris erit, sed Domino serviemus.</verse><verse id="22">Et Josue ad populum : Testes, inquit, vos estis, quia ipsi elegeritis vobis Dominum ut serviatis ei. Responderuntque : Testes.</verse><verse id="23">Nunc ergo, ait, auferte deos alienos de medio vestri, et inclinate corda vestra ad Dominum Deum Israël.</verse><verse id="24">Dixitque populus ad Josue : Domino Deo nostro serviemus, et obedientes erimus præceptis ejus.</verse><verse id="25">Percussit ergo Josue in die illo fœdus, et proposuit populo præcepta atque judicia in Sichem.</verse><verse id="26">Scripsit quoque omnia verba hæc in volumine legis Domini : et tulit lapidem pergrandem, posuitque eum subter quercum, quæ erat in sanctuario Domini :</verse><verse id="27">et dixit ad omnem populum : En lapis iste erit vobis in testimonium, quod audierit omnia verba Domini, quæ locutus est vobis : ne forte postea negare velitis, et mentiri Domino Deo vestro.</verse><verse id="28">Dimisitque populum, singulos in possessionem suam.</verse><verse id="29">Et post hæc mortuus est Josue filius Nun servus Domini, centum et decem annorum :</verse><verse id="30">sepelieruntque eum in finibus possessionis suæ in Thamnathsare, quæ est sita in monte Ephraim, a septentrionali parte montis Gaas.</verse><verse id="31">Servivitque Israël Domino cunctis diebus Josue et seniorum, qui longo vixerunt tempore post Josue, et qui noverunt omnia opera Domini quæ fecerat in Israël.</verse><verse id="32">Ossa quoque Joseph, quæ tulerant filii Israël de Ægypto, sepelierunt in Sichem, in parte agri quem emerat Jacob a filiis Hemor patris Sichem, centum novellis ovibus, et fuit in possessionem filiorum Joseph.</verse><verse id="33">Eleazar quoque filius Aaron mortuus est : et sepelierunt eum in Gabaath Phinees filii ejus, quæ data est ei in monte Ephraim.</verse></chapter></book><book id="7" name="Judices" shortname="jdg"><chapter id="1"><verse id="1">Post mortem Josue, consuluerunt filii Israël Dominum, dicentes : Quis ascendet ante nos contra Chananæum, et erit dux belli ?</verse><verse id="2">Dixitque Dominus : Judas ascendet : ecce tradidi terram in manus ejus.</verse><verse id="3">Et ait Judas Simeoni fratri suo : Ascende mecum in sortem meam, et pugna contra Chananæum, ut et ego pergam tecum in sortem tuam. Et abiit cum eo Simeon.</verse><verse id="4">Ascenditque Judas, et tradidit Dominus Chananæum ac Pherezæum in manus eorum : et percusserunt in Bezec decem millia virorum.</verse><verse id="5">Inveneruntque Adonibezec in Bezec, et pugnaverunt contra eum, ac percusserunt Chananæum et Pherezæum.</verse><verse id="6">Fugit autem Adonibezec : quem persecuti comprehenderunt, cæsis summitatibus manuum ejus ac pedum.</verse><verse id="7">Dixitque Adonibezec : Septuaginta reges amputatis manuum ac pedum summitatibus colligebant sub mensa mea ciborum reliquias : sicut feci, ita reddidit mihi Deus. Adduxeruntque eum in Jerusalem, et ibi mortuus est.</verse><verse id="8">Oppugnantes ergo filii Juda Jerusalem, ceperunt eam, et percusserunt in ore gladii, tradentes cunctam incendio civitatem.</verse><verse id="9">Et postea descendentes pugnaverunt contra Chananæum, qui habitabat in montanis, et ad meridiem, et in campestribus.</verse><verse id="10">Pergensque Judas contra Chananæum, qui habitabat in Hebron (cujus nomen fuit antiquitus Cariath Arbe), percussit Sesai, et Ahiman, et Tholmai :</verse><verse id="11">atque inde profectus abiit ad habitatores Dabir, cujus nomen vetus erat Cariath Sepher, id est, civitas litterarum.</verse><verse id="12">Dixitque Caleb : Qui percusserit Cariath Sepher, et vastaverit eam, dabo ei Axam filiam meam uxorem.</verse><verse id="13">Cumque cepisset eam Othoniel filius Cenez frater Caleb minor, dedit ei Axam filiam suam conjugem.</verse><verse id="14">Quam pergentem in itinere monuit vir suus ut peteret a patre suo agrum. Quæ cum suspirasset sedens in asino, dixit ei Caleb : Quid habes ?</verse><verse id="15">At illa respondit : Da mihi benedictionem, quia terram arentem dedisti mihi : da et irriguam aquis. Dedit ergo ei Caleb irriguum superius, et irriguum inferius.</verse><verse id="16">Filii autem Cinæi cognati Moysi ascenderunt de civitate palmarum cum filiis Juda, in desertum sortis ejus, quod est ad meridiem Arad, et habitaverunt cum eo.</verse><verse id="17">Abiit autem Judas cum Simeone fratre suo, et percusserunt simul Chananæum qui habitabat in Sephaath, et interfecerunt eum. Vocatumque est nomen urbis, Horma, id est, anathema.</verse><verse id="18">Cepitque Judas Gazam cum finibus suis, et Ascalonem, atque Accaron cum terminis suis.</verse><verse id="19">Fuitque Dominus cum Juda, et montana possedit : nec potuit delere habitatores vallis, quia falcatis curribus abundabant.</verse><verse id="20">Dederuntque Caleb Hebron, sicut dixerat Moyses, qui delevit ex ea tres filios Enac.</verse><verse id="21">Jebusæum autem habitatorem Jerusalem non deleverunt filii Benjamin : habitavitque Jebusæus cum filiis Benjamin in Jerusalem, usque in præsentem diem.</verse><verse id="22">Domus quoque Joseph ascendit in Bethel, fuitque Dominus cum eis.</verse><verse id="23">Nam cum obsiderent urbem, quæ prius Luza vocabatur,</verse><verse id="24">viderunt hominem egredientem de civitate, dixeruntque ad eum : Ostende nobis introitum civitatis, et faciemus tecum misericordiam.</verse><verse id="25">Qui cum ostendisset eis, percusserunt urbem in ore gladii : hominem autem illum, et omnem cognationem ejus, dimiserunt.</verse><verse id="26">Qui dimissus, abiit in terram Hetthim, et ædificavit ibi civitatem, vocavitque eam Luzam : quæ ita appellatur usque in præsentem diem.</verse><verse id="27">Manasses quoque non delevit Bethsan, et Thanac cum viculis suis, et habitatores Dor, et Jeblaam, et Mageddo cum viculis suis, cœpitque Chananæus habitare cum eis.</verse><verse id="28">Postquam autem confortatus est Israël, fecit eos tributarios, et delere noluit.</verse><verse id="29">Ephraim etiam non interfecit Chananæum, qui habitabat in Gazer, sed habitavit cum eo.</verse><verse id="30">Zabulon non delevit habitatores Cetron, et Naalol : sed habitavit Chananæus in medio ejus, factusque est ei tributarius.</verse><verse id="31">Aser quoque non delevit habitatores Accho, et Sidonis, Ahalab, et Achazib, et Helba, et Aphec, et Rohob :</verse><verse id="32">habitavitque in medio Chananæi habitatoris illius terræ, nec interfecit eum.</verse><verse id="33">Nephthali quoque non delevit habitatores Bethsames, et Bethanath : et habitavit inter Chananæum habitatorem terræ, fueruntque ei Bethsamitæ et Bethanitæ tributarii.</verse><verse id="34">Arctavitque Amorrhæus filios Dan in monte, nec dedit eis locum ut ad planiora descenderent :</verse><verse id="35">habitavitque in monte Hares, quod interpretatur testaceo, in Ajalon et Salebim. Et aggravata est manus domus Joseph, factusque est ei tributarius.</verse><verse id="36">Fuit autem terminus Amorrhæi ab ascensu Scorpionis, petra, et superiora loca.</verse></chapter><chapter id="2"><verse id="1">Ascenditque angelus Domini de Galgalis ad Locum flentium, et ait : Eduxi vos de Ægypto, et introduxi in terram, pro qua juravi patribus vestris : et pollicitus sum ut non facerem irritum pactum meum vobiscum in sempiternum,</verse><verse id="2">ita dumtaxat ut non feriretis fœdus cum habitatoribus terræ hujus, sed aras eorum subverteretis : et noluistis audire vocem meam : cur hoc fecistis ?</verse><verse id="3">Quam ob rem nolui delere eos a facie vestra : ut habeatis hostes, et dii eorum sint vobis in ruinam.</verse><verse id="4">Cumque loqueretur angelus Domini hæc verba ad omnes filios Israël, elevaverunt ipsi vocem suam, et fleverunt.</verse><verse id="5">Et vocatum est nomen loci illius, Locus flentium, sive lacrimarum : immolaveruntque ibi hostias Domini.</verse><verse id="6">Dimisit ergo Josue populum, et abierunt filii Israël unusquisque in possessionem suam, ut obtinerent eam :</verse><verse id="7">servieruntque Domino cunctis diebus ejus, et seniorum, qui longo post eum vixerunt tempore, et noverant omnia opera Domini quæ fecerat cum Israël.</verse><verse id="8">Mortuus est autem Josue filius Nun, famulus Domini, centum et decem annorum,</verse><verse id="9">et sepelierunt eum in finibus possessionis suæ in Thamnathsare in monte Ephraim, a septentrionali plaga montis Gaas.</verse><verse id="10">Omnisque illa generatio congregata est ad patres suos : et surrexerunt alii, qui non noverant Dominum, et opera quæ fecerat cum Israël.</verse><verse id="11">Feceruntque filii Israël malum in conspectu Domini, et servierunt Baalim.</verse><verse id="12">Ac dimiserunt Dominum Deum patrum suorum, qui eduxerat eos de terra Ægypti, et secuti sunt deos alienos, deosque populorum, qui habitabant in circuitu eorum, et adoraverunt eos : et ad iracundiam concitaverunt Dominum,</verse><verse id="13">dimittentes eum, et servientes Baal et Astaroth.</verse><verse id="14">Iratusque Dominus contra Israël, tradidit eos in manus diripientium : qui ceperunt eos, et vendiderunt hostibus qui habitabant per gyrum : nec potuerunt resistere adversariis suis,</verse><verse id="15">sed quocumque pergere voluissent, manus Domini super eos erat, sicut locutus est, et juravit eis, et vehementer afflicti sunt.</verse><verse id="16">Suscitavitque Dominus judices, qui liberarent eos de vastantium manibus : sed nec eos audire voluerunt,</verse><verse id="17">fornicantes cum diis alienis, et adorantes eos. Cito deseruerunt viam, per quam ingressi fuerant patres eorum : et audientes mandata Domini, omnia fecere contraria.</verse><verse id="18">Cumque Dominus judices suscitaret, in diebus eorum flectebatur misericordia, et audiebat afflictorum gemitus, et liberabat eos de cæde vastantium.</verse><verse id="19">Postquam autem mortuus esset judex, revertebantur, et multo faciebant pejora quam fecerant patres eorum, sequentes deos alienos, servientes eis, et adorantes illos. Non dimiserunt adinventiones suas, et viam durissimam per quam ambulare consueverunt.</verse><verse id="20">Iratusque est furor Domini in Israël, et ait : Quia irritum fecit gens ista pactum meum, quod pepigeram cum patribus eorum, et vocem meam audire contempsit :</verse><verse id="21">et ego non delebo gentes, quas dimisit Josue, et mortuus est :</verse><verse id="22">ut in ipsis experiar Israël, utrum custodiant viam Domini, et ambulent in ea, sicut custodierunt patres eorum, an non.</verse><verse id="23">Dimisit ergo Dominus omnes nationes has, et cito subvertere noluit, nec tradidit in manus Josue.</verse></chapter><chapter id="3"><verse id="1">Hæ sunt gentes quas Dominus dereliquit, ut erudiret in eis Israëlem, et omnes qui non noverant bella Chananæorum :</verse><verse id="2">ut postea discerent filii eorum certare cum hostibus, et habere consuetudinem præliandi :</verse><verse id="3">quinque satrapas Philisthinorum, omnemque Chananæum, et Sidonium, atque Hevæum, qui habitabat in monte Libano, de monte Baal Hermon usque ad introitum Emath.</verse><verse id="4">Dimisitque eos, ut in ipsis experiretur Israëlem, utrum audiret mandata Domini quæ præceperat patribus eorum per manum Moysi, an non.</verse><verse id="5">Itaque filii Israël habitaverunt in medio Chananæi, et Hethæi, et Amorrhæi, et Pherezæi, et Hevæi, et Jebusæi :</verse><verse id="6">et duxerunt uxores filias eorum, ipsique filias suas filiis eorum tradiderunt, et servierunt diis eorum.</verse><verse id="7">Feceruntque malum in conspectu Domini, et obliti sunt Dei sui, servientes Baalim et Astaroth.</verse><verse id="8">Iratusque contra Israël Dominus, tradidit eos in manus Chusan Rasathaim regis Mesopotamiæ, servieruntque ei octo annis.</verse><verse id="9">Et clamaverunt ad Dominum, qui suscitavit eis salvatorem, et liberavit eos, Othoniel videlicet filium Cenez, fratrem Caleb minorem :</verse><verse id="10">fuitque in eo spiritus Domini, et judicavit Israël. Egressusque est ad pugnam, et tradidit Dominus in manus ejus Chusan Rasathaim regem Syriæ, et oppressit eum.</verse><verse id="11">Quievitque terra quadraginta annis, et mortuus est Othoniel filius Cenez.</verse><verse id="12">Addiderunt autem filii Israël facere malum in conspectu Domini : qui confortavit adversum eos Eglon regem Moab, quia fecerunt malum in conspectu ejus.</verse><verse id="13">Et copulavit ei filios Ammon, et Amalec : abiitque et percussit Israël, atque possedit urbem palmarum.</verse><verse id="14">Servieruntque filii Israël Eglon regi Moab decem et octo annis.</verse><verse id="15">Et postea clamaverunt ad Dominum, qui suscitavit eis salvatorem vocabulo Aod, filium Gera, filii Jemini, qui utraque manu pro dextera utebatur. Miseruntque filii Israël per illum munera Eglon regi Moab.</verse><verse id="16">Qui fecit sibi gladium ancipitem, habentem in medio capulum longitudinis palmæ manus, et accinctus est eo subter sagum in dextro femore.</verse><verse id="17">Obtulitque munera Eglon regi Moab. Erat autem Eglon crassus nimis.</verse><verse id="18">Cumque obtulisset ei munera, prosecutus est socios, qui cum eo venerant.</verse><verse id="19">Et reversus de Galgalis, ubi erant idola, dixit ad regem : Verbum secretum habeo ad te, o rex. Et ille imperavit silentium : egressisque omnibus qui circa eum erant,</verse><verse id="20">ingressus est Aod ad eum : sedebat autem in æstivo cœnaculo solus : dixitque : Verbum Dei habeo ad te. Qui statim surrexit de throno.</verse><verse id="21">Extenditque Aod sinistram manum, et tulit sicam de dextro femore suo, infixitque eam in ventre ejus</verse><verse id="22">tam valide, ut capulus sequeretur ferrum in vulnere, ac pinguissimo adipe stringeretur. Nec eduxit gladium, sed ita ut percusserat, reliquit in corpore : statimque per secreta naturæ alvi stercora proruperunt.</verse><verse id="23">Aod autem clausis diligentissime ostiis cœnaculi, et obfirmatis sera,</verse><verse id="24">per posticum egressus est. Servique regis ingressi viderunt clausas fores cœnaculi, atque dixerunt : Forsitan purgat alvum in æstivo cubiculo.</verse><verse id="25">Expectantesque diu donec erubescerent, et videntes quod nullus aperiret, tulerunt clavem : et aperientes invenerunt dominum suum in terra jacentem mortuum.</verse><verse id="26">Aod autem, dum illi turbarentur, effugit, et pertransiit locum idolorum, unde reversus fuerat. Venitque in Seirath :</verse><verse id="27">et statim insonuit buccina in monte Ephraim, descenderuntque cum eo filii Israël, ipso in fronte gradiente.</verse><verse id="28">Qui dixit ad eos : Sequimini me : tradidit enim Dominus inimicos nostros Moabitas in manus nostras. Descenderuntque post eum, et occupaverunt vada Jordanis quæ transmittunt in Moab : et non dimiserunt transire quemquam :</verse><verse id="29">sed percusserunt Moabitas in tempore illo, circiter decem millia, omnes robustos et fortes viros. Nullus eorum evadere potuit.</verse><verse id="30">Humiliatusque est Moab in die illo sub manu Israël : et quievit terra octoginta annis.</verse><verse id="31">Post hunc fuit Samgar filius Anath, qui percussit de Philisthiim sexcentos viros vomere : et ipse quoque defendit Israël.</verse></chapter><chapter id="4"><verse id="1">Addideruntque filii Israël facere malum in conspectu Domini post mortem Aod,</verse><verse id="2">et tradidit illos Dominus in manus Jabin regis Chanaan, qui regnavit in Asor : habuitque ducem exercitus sui nomine Sisaram, ipse autem habitabat in Haroseth gentium.</verse><verse id="3">Clamaveruntque filii Israël ad Dominum : nongentos enim habebat falcatos currus, et per viginti annos vehementer oppresserat eos.</verse><verse id="4">Erat autem Debbora prophetis uxor Lapidoth, quæ judicabat populum in illo tempore.</verse><verse id="5">Et sedebat sub palma, quæ nomine illius vocabatur, inter Rama et Bethel in monte Ephraim : ascendebantque ad eam filii Israël in omne judicium.</verse><verse id="6">Quæ misit et vocavit Barac filium Abinoëm de Cedes Nephthali : dixitque ad eum : Præcepit tibi Dominus Deus Israël : Vade, et duc exercitum in montem Thabor, tollesque tecum decem millia pugnatorum de filiis Nephthali, et de filiis Zabulon :</verse><verse id="7">ego autem adducam ad te in loco torrentis Cison, Sisaram principem exercitus Jabin, et currus ejus, atque omnem multitudinem, et tradam eos in manu tua.</verse><verse id="8">Dixitque ad eam Barac : Si venis mecum, vadam : si nolueris venire mecum, non pergam.</verse><verse id="9">Quæ dixit ad eum : Ibo quidem tecum, sed in hac vice victoria non reputabitur tibi, quia in manu mulieris tradetur Sisara. Surrexit itaque Debbora, et perrexit cum Barac in Cedes.</verse><verse id="10">Qui, accitis Zabulon et Nephthali, ascendit cum decem millibus pugnatorum, habens Debboram in comitatu suo.</verse><verse id="11">Haber autem Cinæus recesserat quondam a ceteris Cinæis fratribus suis, filiis Hobab cognati Moysi : et tetenderat tabernacula usque ad vallem, quæ vocatur Sennim, et erat juxta Cedes.</verse><verse id="12">Nuntiatumque est Sisaræ quod ascendisset Barac filius Abinoëm in montem Thabor :</verse><verse id="13">et congregavit nongentos falcatos currus, et omnem exercitum de Haroseth gentium ad torrentem Cison.</verse><verse id="14">Dixitque Debbora ad Barac : Surge, hæc est enim dies, in qua tradidit Dominus Sisaram in manus tuas : en ipse ductor est tuus. Descendit itaque Barac de monte Thabor, et decem millia pugnatorum cum eo.</verse><verse id="15">Perterruitque Dominus Sisaram, et omnes currus ejus, universamque multitudinem in ore gladii ad conspectum Barac : in tantum, ut Sisara de curru desiliens, pedibus fugeret,</verse><verse id="16">et Barac persequeretur fugientes currus, et exercitum usque ad Haroseth gentium, et omnis hostium multitudo usque ad internecionem caderet.</verse><verse id="17">Sisara autem fugiens pervenit ad tentorium Jahel uxoris Haber Cinæi. Erat enim pax inter Jabin regem Asor, et domum Haber Cinæi.</verse><verse id="18">Egressa igitur Jahel in occursum Sisaræ, dixit ad eum : Intra ad me, domine mi : intra, ne timeas. Qui ingressus tabernaculum ejus, et opertus ab ea pallio,</verse><verse id="19">dixit ad eam : Da mihi, obsecro, paululum aquæ, quia sitio valde. Quæ aperuit utrem lactis, et dedit ei bibere, et operuit illum.</verse><verse id="20">Dixitque Sisara ad eam : Sta ante ostium tabernaculi : et cum venerit aliquis interrogans te, et dicens : Numquid hic est aliquis ? respondebis : Nullus est.</verse><verse id="21">Tulit itaque Jahel uxor Haber clavum tabernaculi, assumens pariter et malleum : et ingressa abscondite et cum silentio, posuit supra tempus capitis ejus clavum, percussumque malleo defixit in cerebrum usque ad terram : qui soporem morti consocians defecit, et mortuus est.</verse><verse id="22">Et ecce Barac sequens Sisaram veniebat : egressaque Jahel in occursum ejus, dixit ei : Veni, et ostendam tibi virum quem quæris. Qui cum intrasset ad eam, vidit Sisaram jacentem mortuum, et clavum infixum in tempore ejus.</verse><verse id="23">Humiliavit ergo Deus in die illo Jabin regem Chanaan coram filiis Israël :</verse><verse id="24">qui crescebant quotidie, et forti manu opprimebant Jabin regem Chanaan, donec delerent eum.</verse></chapter><chapter id="5"><verse id="1">Cecineruntque Debbora et Barac filius Abinoëm in illo die, dicentes :</verse><verse id="2">Qui sponte obtulistis de Israël animas vestras ad periculum,
benedicite Domino.</verse><verse id="3">Audite, reges ; auribus percipite, principes :
ego sum, ego sum, quæ Domino canam,
psallam Domino Deo Israël.</verse><verse id="4">Domine, cum exires de Seir,
et transires per regiones Edom,
terra mota est,
cælique ac nubes distillaverunt aquis.</verse><verse id="5">Montes fluxerunt a facie Domini,
et Sinai a facie Domini Dei Israël.</verse><verse id="6">In diebus Samgar filii Anath,
in diebus Jahel quieverunt semitæ :
et qui ingrediebantur per eas,
ambulaverunt per calles devios.</verse><verse id="7">Cessaverunt fortes in Israël, et quieverunt :
donec surgeret Debbora,
surgeret mater in Israël.</verse><verse id="8">Nova bella elegit Dominus,
et portas hostium ipse subvertit :
clypeus et hasta si apparuerint
in quadraginta millibus Israël.</verse><verse id="9">Cor meum diligit principes Israël :
qui propria voluntate obtulistis vos discrimini,
benedicite Domino.</verse><verse id="10">Qui ascenditis super nitentes asinos,
et sedetis in judicio,
et ambulatis in via,
loquimini.</verse><verse id="11">Ubi collisi sunt currus,
et hostium suffocatus est exercitus,
ibi narrentur justitiæ Domini,
et clementia in fortes Israël :
tunc descendit populus Domini ad portas,
et obtinuit principatum.</verse><verse id="12">Surge, surge Debbora ;
surge, surge, et loquere canticum :
surge Barac, et apprehende captivos tuos, fili Abinoëm.</verse><verse id="13">Salvatæ sunt reliquiæ populi :
Dominus in fortibus dimicavit.</verse><verse id="14">Ex Ephraim delevit eos in Amalec,
et post eum ex Benjamin in populos tuos, o Amalec :
de Machir principes descenderunt,
et de Zabulon qui exercitum ducerent ad bellandum.</verse><verse id="15">Duces Issachar fuere cum Debbora,
et Barac vestigia sunt secuti,
qui quasi in præceps ac barathrum se discrimini dedit :
diviso contra se Ruben,
magnanimorum reperta est contentio.</verse><verse id="16">Quare habitas inter duos terminos,
ut audias sibilos gregum ?
diviso contra se Ruben,
magnanimorum reperta est contentio.</verse><verse id="17">Galaad trans Jordanem quiescebat,
et Dan vacabat navibus :
Aser habitabat in littore maris,
et in portubus morabatur.</verse><verse id="18">Zabulon vero et Nephthali obtulerunt animas suas morti
in regione Merome.</verse><verse id="19">Venerunt reges et pugnaverunt :
pugnaverunt reges Chanaan
in Thanach juxta aquas Mageddo,
et tamen nihil tulere prædantes.</verse><verse id="20">De cælo dimicatum est contra eos :
stellæ manentes in ordine et cursu suo,
adversus Sisaram pugnaverunt.</verse><verse id="21">Torrens Cison traxit cadavera eorum,
torrens Cadumim, torrens Cison :
conculca, anima mea, robustos.</verse><verse id="22">Ungulæ equorum ceciderunt, fugientibus impetu,
et per præceps ruentibus fortissimis hostium.</verse><verse id="23">Maledicite terræ Meroz, dixit angelus Domini :
maledicite habitatoribus ejus,
quia non venerunt ad auxilium Domini,
in adjutorium fortissimorum ejus.</verse><verse id="24">Benedicta inter mulieres Jahel uxor Haber Cinæi,
et benedicatur in tabernaculo suo.</verse><verse id="25">Aquam petenti lac dedit,
et in phiala principum obtulit butyrum.</verse><verse id="26">Sinistram manum misit ad clavum,
et dexteram ad fabrorum malleos.
Percussitque Sisaram quærens in capite vulneri locum,
et tempus valide perforans :</verse><verse id="27">inter pedes ejus ruit ; defecit, et mortuus est :
volvebatur ante pedes ejus,
et jacebat exanimis et miserabilis.</verse><verse id="28">Per fenestram respiciens, ululabat mater ejus :
et de cœnaculo loquebatur :
Cur moratur regredi currus ejus ?
quare tardaverunt pedes quadrigarum illius ?</verse><verse id="29">Una sapientior ceteris uxoribus ejus,
hæc socrui verba respondit :</verse><verse id="30">Forsitan nunc dividit spolia,
et pulcherrima feminarum eligitur ei :
vestes diversorum colorum Sisaræ traduntur in prædam,
et supellex varia ad ornanda colla congeritur.</verse><verse id="31">Sic pereant omnes inimici tui, Domine :
qui autem diligunt te, sicut sol in ortu suo splendet, ita rutilent.</verse></chapter><chapter id="6"><verse id="1">Fecerunt autem filii Israël malum in conspectu Domini : qui tradidit illos in manu Madian septem annis,</verse><verse id="2">et oppressi sunt valde ab eis. Feceruntque sibi antra et speluncas in montibus, et munitissima ad repugnandum loca.</verse><verse id="3">Cumque sevisset Israël, ascendebat Madian et Amalec, ceterique orientalium nationum :</verse><verse id="4">et apud eos figentes tentoria, sicut erant in herbis cuncta vastabant usque ad introitum Gazæ : nihilque omnino ad vitam pertinens relinquebant in Israël, non oves, non boves, non asinos.</verse><verse id="5">Ipsi enim et universi greges eorum veniebant cum tabernaculis suis, et instar locustarum universa complebant, innumera multitudo hominum et camelorum, quidquid tetigerant devastantes.</verse><verse id="6">Humiliatusque est Israël valde in conspectu Madian.</verse><verse id="7">Et clamavit ad Dominum postulans auxilium contra Madianitas.</verse><verse id="8">Qui misit ad eos virum prophetam, et locutus est : Hæc dicit Dominus Deus Israël : Ego vos feci conscendere de Ægypto, et eduxi vos de domo servitutis,</verse><verse id="9">et liberavi de manu Ægyptiorum, et omnium inimicorum qui affligebant vos : ejecique eos ad introitum vestrum, et tradidi vobis terram eorum.</verse><verse id="10">Et dixi : Ego Dominus Deus vester : ne timeatis deos Amorrhæorum, in quorum terra habitatis. Et noluistis audire vocem meam.</verse><verse id="11">Venit autem angelus Domini, et sedit sub quercu, quæ erat in Ephra, et pertinebat ad Joas patrem familiæ Ezri. Cumque Gedeon filius ejus excuteret atque purgaret frumenta in torculari, ut fugeret Madian,</verse><verse id="12">apparuit ei angelus Domini, et ait : Dominus tecum, virorum fortissime.</verse><verse id="13">Dixitque ei Gedeon : Obsecro, mi domine, si Dominus nobiscum est, cur apprehenderunt nos hæc omnia ? ubi sunt mirabilia ejus, quæ narraverunt patres nostri, atque dixerunt : De Ægypto eduxit nos Dominus ? nunc autem dereliquit nos Dominus, et tradidit in manu Madian.</verse><verse id="14">Respexitque ad eum Dominus, et ait : Vade in hac fortitudine tua, et liberabis Israël de manu Madian : scito quod miserim te.</verse><verse id="15">Qui respondens ait : Obsecro, mi domine, in quo liberabo Israël ? ecce familia mea infima est in Manasse, et ego minimus in domo patris mei.</verse><verse id="16">Dixitque ei Dominus : Ego ero tecum : et percuties Madian quasi unum virum.</verse><verse id="17">Et ille : Si inveni, inquit, gratiam coram te, da mihi signum quod tu sis qui loqueris ad me :</verse><verse id="18">nec recedas hinc, donec revertar ad te, portans sacrificium, et offerens tibi. Qui respondit : Ego præstolabor adventum tuum.</verse><verse id="19">Ingressus est itaque Gedeon, et coxit hædum, et de farinæ modio azymos panes : carnesque ponens in canistro, et jus carnium mittens in ollam, tulit omnia sub quercu, et obtulit ei.</verse><verse id="20">Cui dixit angelus Domini : Tolle carnes et azymos panes, et pone supra petram illam, et jus desuper funde. Cumque fecisset ita,</verse><verse id="21">extendit angelus Domini summitatem virgæ, quam tenebat in manu, et tetigit carnes et panes azymos : ascenditque ignis de petra, et carnes azymosque panes consumpsit : angelus autem Domini evanuit ex oculis ejus.</verse><verse id="22">Vidensque Gedeon quod esset angelus Domini, ait : Heu mi Domine Deus : quia vidi angelum Domini facie ad faciem.</verse><verse id="23">Dixitque ei Dominus : Pax tecum : ne timeas, non morieris.</verse><verse id="24">Ædificavit ergo ibi Gedeon altare Domino, vocavitque illud, Domini pax, usque in præsentem diem. Cumque adhuc esset in Ephra, quæ est familiæ Ezri,</verse><verse id="25">nocte illa dixit Dominus ad eum : Tolle taurum patris tui, et alterum taurum annorum septem, destruesque aram Baal, quæ est patris tui, et nemus, quod circa aram est, succide.</verse><verse id="26">Et ædificabis altare Domino Deo tuo in summitate petræ hujus, super quam ante sacrificium posuisti : tollesque taurum secundum, et offeres holocaustum super struem lignorum, quæ de nemore succideris.</verse><verse id="27">Assumptis ergo Gedeon decem viris de servis suis, fecit sicut præceperat ei Dominus. Timens autem domum patris sui, et homines illius civitatis, per diem noluit id facere, sed omnia nocte complevit.</verse><verse id="28">Cumque surrexissent viri oppidi ejus mane, viderunt destructam aram Baal, lucumque succisum, et taurum alterum impositum super altare, quod tunc ædificatum erat.</verse><verse id="29">Dixeruntque ad invicem : Quis hoc fecit ? Cumque perquirerent auctorem facti, dictum est : Gedeon filius Joas fecit hæc omnia.</verse><verse id="30">Et dixerunt ad Joas : Produc filium tuum huc, ut moriatur : quia destruxit aram Baal, et succidit nemus.</verse><verse id="31">Quibus ille respondit : Numquid ultores estis Baal, ut pugnetis pro eo ? qui adversarius est ejus, moriatur antequam lux crastina veniat : si deus est, vindicet se de eo, qui suffodit aram ejus.</verse><verse id="32">Ex illo die vocatus est Gedeon Jerobaal, eo quod dixisset Joas : Ulciscatur se de eo Baal, qui suffodit aram ejus.</verse><verse id="33">Igitur omnis Madian, et Amalec, et orientales populi, congregati sunt simul : et transeuntes Jordanem, castrametati sunt in valle Jezraël.</verse><verse id="34">Spiritus autem Domini induit Gedeon, qui clangens buccina convocavit domum Abiezer, ut sequeretur se.</verse><verse id="35">Misitque nuntios in universum Manassen, qui et ipse secutus est eum : et alios nuntios in Aser et Zabulon et Nephthali, qui occurrerunt ei.</verse><verse id="36">Dixitque Gedeon ad Deum : Si salvum facis per manum meam Israël, sicut locutus es,</verse><verse id="37">ponam hoc vellus lanæ in area : si ros in solo vellere fuerit, et in omni terra siccitas, sciam quod per manum meam, sicut locutus es, liberabis Israël.</verse><verse id="38">Factumque est ita. Et de nocte consurgens expresso vellere, concham rore implevit.</verse><verse id="39">Dixitque rursus ad Deum : Ne irascatur furor tuus contra me si adhuc semel tentavero, signum quærens in vellere. Oro ut solum vellus siccum sit, et omnis terra rore madens.</verse><verse id="40">Fecitque Deus nocte illa ut postulaverat : et fuit siccitas in solo vellere, et ros in omni terra.</verse></chapter><chapter id="7"><verse id="1">Igitur Jerobaal qui et Gedeon, de nocte consurgens, et omnis populus cum eo, venit ad fontem qui vocatur Harad. Erant autem castra Madian in valle ad septentrionalem plagam collis excelsi.</verse><verse id="2">Dixitque Dominus ad Gedeon : Multus tecum est populus, nec tradetur Madian in manus ejus : ne glorietur contra me Israël, et dicat : Meis viribus liberatus sum.</verse><verse id="3">Loquere ad populum, et cunctis audientibus prædica : Qui formidolosus et timidus est, revertatur. Recesseruntque de monte Galaad, et reversi sunt de populo viginti duo millia virorum, et tantum decem millia remanserunt.</verse><verse id="4">Dixitque Dominus ad Gedeon : Adhuc populus multus est : duc eos ad aquas et ibi probabo illos : et de quo dixero tibi ut tecum vadat, ipse pergat ; quem ire prohibuero, revertatur.</verse><verse id="5">Cumque descendisset populus ad aquas, dixit Dominus ad Gedeon : Qui lingua lambuerint aquas, sicut solent canes lambere, separabis eos seorsum : qui autem curvatis genibus biberint, in altera parte erunt.</verse><verse id="6">Fuit itaque numerus eorum qui manu ad os projiciente lambuerunt aquas, trecenti viri : omnis autem reliqua multitudo flexo poplite biberat.</verse><verse id="7">Et ait Dominus ad Gedeon : In trecentis viris qui lambuerunt aquas, liberabo vos, et tradam in manu tua Madian : omnis autem reliqua multitudo revertatur in locum suum.</verse><verse id="8">Sumptis itaque pro numero cibariis et tubis, omnem reliquam multitudinem abire præcepit ad tabernacula sua : et ipse cum trecentis viris se certamini dedit. Castra autem Madian erant subter in valle.</verse><verse id="9">Eadem nocte dixit Dominus ad eum : Surge, et descende in castra : quia tradidi eos in manu tua.</verse><verse id="10">Sin autem solus ire formidas, descendat tecum Phara puer tuus.</verse><verse id="11">Et cum audieris quid loquantur, tunc confortabuntur manus tuæ, et securior ad hostium castra descendes. Descendit ergo ipse et Phara puer ejus in partem castrorum, ubi erant armatorum vigiliæ.</verse><verse id="12">Madian autem et Amalec, et omnes orientales populi, fusi jacebant in valle, ut locustarum multitudo : cameli quoque innumerabiles erant, sicut arena quæ jacet in littore maris.</verse><verse id="13">Cumque venisset Gedeon, narrabat aliquis somnium proximo suo : et in hunc modum referebat quod viderat : Vidi somnium, et videbatur mihi quasi subcinericius panis ex hordeo volvi, et in castra Madian descendere : cumque pervenisset ad tabernaculum, percussit illud, atque subvertit, et terræ funditus coæquavit.</verse><verse id="14">Respondit is, cui loquebatur : Non est hoc aliud, nisi gladius Gedeonis filii Joas viri Israëlitæ : tradidit enim Dominus in manus ejus Madian, et omnia castra ejus.</verse><verse id="15">Cumque audisset Gedeon somnium, et interpretationem ejus, adoravit : et reversus est ad castra Israël, et ait : Surgite, tradidit enim Dominus in manus nostras castra Madian.</verse><verse id="16">Divisitque trecentos viros in tres partes, et dedit tubas in manibus eorum, lagenasque vacuas, ac lampades in medio lagenarum.</verse><verse id="17">Et dixit ad eos : Quod me facere videritis, hoc facite : ingrediar partem castrorum, et quod fecero, sectamini.</verse><verse id="18">Quando personuerit tuba in manu mea, vos quoque per castrorum circuitum clangite, et conclamate : Domino et Gedeoni.</verse><verse id="19">Ingressusque est Gedeon, et trecenti viri qui erant cum eo, in partem castrorum, incipientibus vigiliis noctis mediæ : et custodibus suscitatis, cœperunt buccinis clangere, et complodere inter se lagenas.</verse><verse id="20">Cumque per gyrum castrorum in tribus personarent locis, et hydrias confregissent, tenuerunt sinistris manibus lampades, et dextris sonantes tubas, clamaveruntque : Gladius Domini et Gedeonis :</verse><verse id="21">stantes singuli in loco suo per circuitum castrorum hostilium. Omnia itaque castra turbata sunt, et vociferantes ululantesque fugerunt :</verse><verse id="22">et nihilominus insistebant trecenti viri buccinis personantes. Immisitque Dominus gladium omnibus castris, et mutua se cæde truncabant,</verse><verse id="23">fugientes usque ad Bethsetta, et crepidinem Abelmehula in Tebbath. Conclamantes autem viri Israël de Nephthali, et Aser, et omni Manasse, persequebantur Madian.</verse><verse id="24">Misitque Gedeon nuntios in omnem montem Ephraim, dicens : Descendite in occursum Madian, et occupate aquas usque Bethbera atque Jordanem. Clamavitque omnis Ephraim, et præoccupavit aquas atque Jordanem usque Bethbera.</verse><verse id="25">Apprehensosque duos viros Madian, Oreb et Zeb, interfecit Oreb in petra Oreb, Zeb vero in torculari Zeb. Et persecuti sunt Madian, capita Oreb et Zeb portantes ad Gedeon trans fluenta Jordanis.</verse></chapter><chapter id="8"><verse id="1">Dixeruntque ad eum viri Ephraim : Quid est hoc quod facere voluisti, ut nos non vocares, cum ad pugnam pergeres contra Madian ? jurgantes fortiter, et prope vim inferentes.</verse><verse id="2">Quibus ille respondit : Quod enim tale facere potui, quale vos fecistis ? nonne melior est racemus Ephraim, vindemiis Abiezer ?</verse><verse id="3">In manus vestras Dominus tradidit principes Madian, Oreb et Zeb : quid tale facere potui, quale vos fecistis ? Quod cum locutus esset, requievit spiritus eorum, quo tumebant contra eum.</verse><verse id="4">Cumque venisset Gedeon ad Jordanem, transivit eum cum trecentis viris, qui secum erant : et præ lassitudine, fugientes persequi non poterant.</verse><verse id="5">Dixitque ad viros Soccoth : Date, obsecro, panes populo qui mecum est, quia valde defecerunt : ut possimus persequi Zebee et Salmana reges Madian.</verse><verse id="6">Responderunt principes Soccoth : Forsitan palmæ manuum Zebee et Salmana in manu tua sunt, et idcirco postulas ut demus exercitui tuo panes.</verse><verse id="7">Quibus ille ait : Cum ergo tradiderit Dominus Zebee et Salmana in manus meas, conteram carnes vestras cum spinis tribulisque deserti.</verse><verse id="8">Et inde conscendens, venit in Phanuel : locutusque est ad viros loci illius similia. Cui et illi responderunt, sicut responderant viri Soccoth.</verse><verse id="9">Dixit itaque et eis : Cum reversus fuero victor in pace, destruam turrim hanc.</verse><verse id="10">Zebee autem et Salmana requiescebant cum omni exercitu suo. Quindecim enim millia viri remanserant ex omnibus turmis orientalium populorum, cæsis centum viginti millibus bellatorum educentium gladium.</verse><verse id="11">Ascendensque Gedeon per viam eorum, qui in tabernaculis morabantur, ad orientalem partem Nobe et Jegbaa, percussit castra hostium, qui securi erant, et nihil adversi suspicabantur.</verse><verse id="12">Fugeruntque Zebee et Salmana, quos persequens Gedeon comprehendit, turbato omni exercitu eorum.</verse><verse id="13">Revertensque de bello ante solis ortum,</verse><verse id="14">apprehendit puerum de viris Soccoth : interrogavitque eum nomina principum et seniorum Soccoth, et descripsit septuaginta septem viros.</verse><verse id="15">Venitque ad Soccoth, et dixit eis : En Zebee et Salmana, super quibus exprobrastis mihi, dicentes : Forsitan manus Zebee et Salmana in manibus tuis sunt, et idcirco postulas ut demus viris, qui lassi sunt et defecerunt, panes.</verse><verse id="16">Tulit ergo seniores civitatis et spinas deserti ac tribulos, et contrivit cum eis atque comminuit viros Soccoth.</verse><verse id="17">Turrim quoque Phanuel subvertit, occisis habitatoribus civitatis.</verse><verse id="18">Dixitque ad Zebee et Salmana : Quales fuerunt viri, quos occidistis in Thabor ? Qui responderunt : Similes tui, et unus ex eis quasi filius regis.</verse><verse id="19">Quibus ille respondit : Fratres mei fuerunt, filii matris meæ. Vivit Dominus, quia si servassetis eos, non vos occiderem.</verse><verse id="20">Dixitque Jether primogenito suo : Surge, et interfice eos. Qui non eduxit gladium : timebat enim, quia adhuc puer erat.</verse><verse id="21">Dixeruntque Zebee et Salmana : Tu surge, et irrue in nos : quia juxta ætatem robur est hominis. Surrexit Gedeon, et interfecit Zebee et Salmana : et tulit ornamenta ac bullas quibus colla regalium camelorum decorari solent.</verse><verse id="22">Dixeruntque omnes viri Israël ad Gedeon : Dominare nostri tu, et filius tuus, et filius filii tui : quia liberasti nos de manu Madian.</verse><verse id="23">Quibus ille ait : Non dominabor vestri, nec dominabitur in vos filius meus, sed dominabitur vobis Dominus.</verse><verse id="24">Dixitque ad eos : Unam petitionem postulo a vobis : date mihi inaures ex præda vestra. Inaures enim aureas Ismaëlitæ habere consueverant.</verse><verse id="25">Qui responderunt : Libentissime dabimus. Expandentesque super terram pallium, projecerunt in eo inaures de præda :</verse><verse id="26">et fuit pondus postulatarum inaurium, mille septingenti auri sicli, absque ornamentis, et monilibus, et veste purpurea, quibus reges Madian uti soliti erant, et præter torques aureas camelorum.</verse><verse id="27">Fecitque ex eo Gedeon ephod, et posuit illud in civitate sua Ephra. Fornicatusque est omnis Israël in eo, et factum est Gedeoni et omni domui ejus in ruinam.</verse><verse id="28">Humiliatus est autem Madian coram filiis Israël, nec potuerunt ultra cervices elevare : sed quievit terra per quadraginta annos, quibus Gedeon præfuit.</verse><verse id="29">Abiit itaque Jerobaal filius Joas, et habitavit in domo sua :</verse><verse id="30">habuitque septuaginta filios, qui egressi sunt de femore ejus : eo quod plures haberet uxores.</verse><verse id="31">Concubina autem illius, quam habebat in Sichem, genuit ei filium nomine Abimelech.</verse><verse id="32">Mortuusque est Gedeon filius Joas in senectute bona, et sepultus est in sepulchro Joas patris sui in Ephra de familia Ezri.</verse><verse id="33">Postquam autem mortuus est Gedeon, aversi sunt filii Israël, et fornicati sunt cum Baalim. Percusseruntque cum Baal fœdus, ut esset eis in deum :</verse><verse id="34">nec recordati sunt Domini Dei sui, qui eruit eos de manibus inimicorum suorum omnium per circuitum :</verse><verse id="35">nec fecerunt misericordiam cum domo Jerobaal Gedeon, juxta omnia bona quæ fecerat Israëli.</verse></chapter><chapter id="9"><verse id="1">Abiit autem Abimelech filius Jerobaal in Sichem ad fratres matris suæ, et locutus est ad eos, et ad omnem cognationem domus patris matris suæ, dicens :</verse><verse id="2">Loquimini ad omnes viros Sichem : Quid vobis est melius, ut dominentur vestri septuaginta viri omnes filii Jerobaal, an ut dominetur unus vir ? simulque considerate quod os vestrum et caro vestra sum.</verse><verse id="3">Locutique sunt fratres matris ejus de eo ad omnes viros Sichem universos sermones istos, et inclinaverunt cor eorum post Abimelech, dicentes : Frater noster est.</verse><verse id="4">Dederuntque illi septuaginta pondo argenti de fano Baalberit. Qui conduxit sibi ex eo viros inopes et vagos, secutique sunt eum.</verse><verse id="5">Et venit in domum patris sui in Ephra, et occidit fratres suos filios Jerobaal, septuaginta viros super lapidem unum : remansitque Joatham filius Jerobaal minimus, et absconditus est.</verse><verse id="6">Congregati sunt autem omnes viri Sichem, et universæ familiæ urbis Mello : abieruntque et constituerunt regem Abimelech, juxta quercum quæ stabat in Sichem.</verse><verse id="7">Quod cum nuntiatum esset Joatham, ivit, et stetit in vertice montis Garizim : elevataque voce, clamavit, et dixit : Audite me, viri Sichem ; ita audiat vos Deus.</verse><verse id="8">Ierunt ligna, ut ungerent super se regem : dixeruntque olivæ : Impera nobis.</verse><verse id="9">Quæ respondit : Numquid possum deserere pinguedinem meam, qua et dii utuntur et homines, et venire ut inter ligna promovear ?</verse><verse id="10">Dixeruntque ligna ad arborem ficum : Veni, et super nos regnum accipe.</verse><verse id="11">Quæ respondit eis : Numquid possum deserere dulcedinem meam, fructusque suavissimos, et ire ut inter cetera ligna promovear ?</verse><verse id="12">Locutaque sunt ligna ad vitem : Veni, et impera nobis.</verse><verse id="13">Quæ respondit eis : Numquid possum deserere vinum meum, quod lætificat Deum et homines, et inter ligna cetera promoveri ?</verse><verse id="14">Dixeruntque omnia ligna ad rhamnum : Veni, et impera super nos.</verse><verse id="15">Quæ respondit eis : Si vere me regem vobis constituitis, venite, et sub umbra mea requiescite : si autem non vultis, egrediatur ignis de rhamno, et devoret cedros Libani.</verse><verse id="16">Nunc igitur, si recte et absque peccato constituistis super vos regem Abimelech, et bene egistis cum Jerobaal, et cum domo ejus, et reddidistis vicem beneficiis ejus, qui pugnavit pro vobis,</verse><verse id="17">et animam suam dedit periculis, ut erueret vos de manu Madian,</verse><verse id="18">qui nunc surrexistis contra domum patris mei, et interfecistis filios ejus septuaginta viros super unum lapidem, et constituistis regem Abimelech filium ancillæ ejus super habitatores Sichem, eo quod frater vester sit :</verse><verse id="19">si ergo recte et absque vitio egistis cum Jerobaal et domo ejus, hodie lætamini in Abimelech, et ille lætetur in vobis.</verse><verse id="20">Sin autem perverse : egrediatur ignis ex eo, et consumat habitatores Sichem, et oppidum Mello : egrediaturque ignis de viris Sichem, et de oppido Mello, et devoret Abimelech.</verse><verse id="21">Quæ cum dixisset, fugit, et abiit in Bera : habitavitque ibi ob metum Abimelech fratris sui.</verse><verse id="22">Regnavit itaque Abimelech super Israël tribus annis.</verse><verse id="23">Misitque Dominus spiritum pessimum inter Abimelech et habitatores Sichem : qui cœperunt eum detestari,</verse><verse id="24">et scelus interfectionis septuaginta filiorum Jerobaal, et effusionem sanguinis eorum conferre in Abimelech fratrem suum, et in ceteros Sichimorum principes, qui eum adjuverant.</verse><verse id="25">Posueruntque insidias adversus eum in summitate montium : et dum illius præstolabantur adventum, exercebant latrocinia, agentes prædas de prætereuntibus : nuntiatumque est Abimelech.</verse><verse id="26">Venit autem Gaal filius Obed cum fratribus suis, et transivit in Sichimam. Ad cujus adventum erecti habitatores Sichem,</verse><verse id="27">egressi sunt in agros, vastantes vineas, uvasque calcantes : et factis cantantium choris, ingressi sunt fanum dei sui, et inter epulas et pocula maledicebant Abimelech,</verse><verse id="28">clamante Gaal filio Obed : Quis est Abimelech, et quæ est Sichem, ut serviamus ei ? numquid non est filius Jerobaal, et constituit principem Zebul servum suum super viros Emor patris Sichem ? cur ergo serviemus ei ?</verse><verse id="29">utinam daret aliquis populum istum sub manu mea, ut auferrem de medio Abimelech. Dictumque est Abimelech : Congrega exercitus multitudinem, et veni.</verse><verse id="30">Zebul enim princeps civitatis, auditis sermonibus Gaal filii Obed, iratus est valde,</verse><verse id="31">et misit clam ad Abimelech nuntios, dicens : Ecce Gaal filius Obed venit in Sichimam cum fratribus suis, et oppugnat adversum te civitatem.</verse><verse id="32">Surge itaque nocte cum populo qui tecum est, et latita in agro :</verse><verse id="33">et primo mane, oriente sole, irrue super civitatem. Illo autem egrediente adversum te cum populo suo, fac ei quod potueris.</verse><verse id="34">Surrexit itaque Abimelech cum omni exercitu suo nocte, et tetendit insidias juxta Sichimam in quatuor locis.</verse><verse id="35">Egressusque est Gaal filius Obed, et stetit in introitu portæ civitatis. Surrexit autem Abimelech, et omnis exercitus cum eo, de insidiarum loco.</verse><verse id="36">Cumque vidisset populum Gaal, dixit ad Zebul : Ecce de montibus multitudo descendit. Cui ille respondit : Umbras montium vides quasi capita hominum, et hoc errore deciperis.</verse><verse id="37">Rursumque Gaal ait : Ecce populus de umbilico terræ descendit, et unus cuneus venit per viam quæ respicit quercum.</verse><verse id="38">Cui dixit Zebul : Ubi est nunc os tuum, quo loquebaris : Quis est Abimelech ut serviamus ei ? nonne hic populus est, quem despiciebas ? egredere, et pugna contra eum.</verse><verse id="39">Abiit ergo Gaal, spectante Sichimorum populo, et pugnavit contra Abimelech,</verse><verse id="40">qui persecutus est eum fugientem, et in urbem compulit : cecideruntque ex parte ejus plurimi, usque ad portam civitatis.</verse><verse id="41">Et Abimelech sedit in Ruma : Zebul autem Gaal et socios ejus expulit de urbe, nec in ea passus est commorari.</verse><verse id="42">Sequenti ergo die, egressus est populus in campum. Quod cum nuntiatum esset Abimelech,</verse><verse id="43">tulit exercitum suum, et divisit in tres turmas, tendens insidias in agris. Vidensque quod egrederetur populus de civitate, surrexit, et irruit in eos</verse><verse id="44">cum cuneo suo, oppugnans et obsidens civitatem : duæ autem turmæ palantes per campum adversarios persequebantur.</verse><verse id="45">Porro Abimelech omni die illo oppugnabat urbem : quam cepit, interfectis habitatoribus ejus, ipsaque destructa, ita ut sal in ea dispergeret.</verse><verse id="46">Quod cum audissent qui habitabant in turre Sichimorum, ingressi sunt fanum dei sui Berith, ubi fœdus cum eo pepigerant, et ex eo locus nomen acceperat : qui erat munitus valde.</verse><verse id="47">Abimelech quoque audiens viros turris Sichimorum pariter conglobatos,</verse><verse id="48">ascendit in montem Selmon cum omni populo suo : et arrepta securi, præcidit arboris ramum, impositumque ferens humero, dixit ad socios : Quod me videtis facere, cito facite.</verse><verse id="49">Igitur certatim ramos de arboribus præcidentes, sequebantur ducem. Qui circumdantes præsidium, succenderunt : atque ita factum est, ut fumo et igne mille homines necarentur, viri pariter et mulieres, habitatorum turris Sichem.</verse><verse id="50">Abimelech autem inde proficiscens venit ad oppidum Thebes, quod circumdans obsidebat exercitu.</verse><verse id="51">Erat autem turris excelsa in media civitate, ad quam confugerant simul viri ac mulieres, et omnes principes civitatis, clausa firmissime janua, et super turris tectum stantes per propugnacula.</verse><verse id="52">Accedensque Abimelech juxta turrim, pugnabat fortiter : et appropinquans ostio, ignem supponere nitebatur :</verse><verse id="53">et ecce una mulier fragmen molæ desuper jaciens, illisit capiti Abimelech, et confregit cerebrum ejus.</verse><verse id="54">Qui vocavit cito armigerum suum, et ait ad eum : Evagina gladium tuum, et percute me, ne forte dicatur quod a femina interfectus sim. Qui jussa perficiens, interfecit eum.</verse><verse id="55">Illoque mortuo, omnes qui cum eo erant de Israël, reversi sunt in sedes suas :</verse><verse id="56">et reddidit Deus malum quod fecerat Abimelech contra patrem suum, interfectis septuaginta fratribus suis.</verse><verse id="57">Sichimitis quoque quod operati erant, retributum est, et venit super eos maledictio Joatham filii Jerobaal.</verse></chapter><chapter id="10"><verse id="1">Post Abimelech surrexit dux in Israël Thola filius Phua patrui Abimelech, vir de Issachar, qui habitavit in Samir montis Ephraim :</verse><verse id="2">et judicavit Israëlem viginti et tribus annis, mortuusque est, ac sepultus in Samir.</verse><verse id="3">Huic successit Jair Galaadites, qui judicavit Israël per viginti et duos annos,</verse><verse id="4">habens triginta filios sedentes super triginta pullos asinarum, et principes triginta civitatum, quæ ex nomine ejus sunt appellatæ Havoth Jair, id est, oppida Jair, usque in præsentem diem, in terra Galaad.</verse><verse id="5">Mortuusque est Jair, ac sepultus in loco cui est vocabulum Camon.</verse><verse id="6">Filii autem Israël peccatis veteribus jungentes nova, fecerunt malum in conspectu Domini, et servierunt idolis, Baalim et Astaroth, et diis Syriæ ac Sidonis et Moab et filiorum Ammon et Philisthiim : dimiseruntque Dominum, et non coluerunt eum.</verse><verse id="7">Contra quos Dominus iratus, tradidit eos in manus Philisthiim et filiorum Ammon.</verse><verse id="8">Afflictique sunt, et vehementer oppressi per annos decem et octo, omnes qui habitabant trans Jordanem in terra Amorrhæi, qui est in Galaad :</verse><verse id="9">in tantum ut filii Ammon, Jordane transmisso, vastarent Judam et Benjamin et Ephraim : afflictusque est Israël nimis.</verse><verse id="10">Et clamantes ad Dominum, dixerunt : Peccavimus tibi, quia dereliquimus Dominum Deum nostrum, et servivimus Baalim.</verse><verse id="11">Quibus locutus est Dominus : Numquid non Ægyptii et Amorrhæi, filiique Ammon et Philisthiim,</verse><verse id="12">Sidonii quoque et Amalec et Chanaan oppresserunt vos, et clamastis ad me, et erui vos de manu eorum ?</verse><verse id="13">Et tamen reliquistis me, et coluistis deos alienos : idcirco non addam ut ultra vos liberem :</verse><verse id="14">ite, et invocate deos quos elegistis : ipsi vos liberent in tempore angustiæ.</verse><verse id="15">Dixeruntque filii Israël ad Dominum : Peccavimus, redde tu nobis quidquid tibi placet : tantum nunc libera nos.</verse><verse id="16">Quæ dicentes, omnia de finibus suis alienorum deorum idola projecerunt, et servierunt Domino Deo : qui doluit super miseriis eorum.</verse><verse id="17">Itaque filii Ammon conclamantes in Galaad fixere tentoria, contra quos congregati filii Israël in Maspha castrametati sunt.</verse><verse id="18">Dixeruntque principes Galaad singuli ad proximos suos : Qui primus ex nobis contra filios Ammon cœperit dimicare, erit dux populi Galaad.</verse></chapter><chapter id="11"><verse id="1">Fuit illo tempore Jephte Galaadites vir fortissimus atque pugnator, filius mulieris meretricis, qui natus est de Galaad.</verse><verse id="2">Habuit autem Galaad uxorem, de qua suscepit filios : qui postquam creverant, ejecerunt Jephte, dicentes : Hæres in domo patris nostri esse non poteris, quia de altera matre natus es.</verse><verse id="3">Quos ille fugiens atque devitans, habitavit in terra Tob : congregatique sunt ad eum viri inopes, et latrocinantes, et quasi principem sequebantur.</verse><verse id="4">In illis diebus pugnabant filii Ammon contra Israël.</verse><verse id="5">Quibus acriter instantibus perrexerunt majores natu de Galaad, ut tollerent in auxilium sui Jephte de terra Tob :</verse><verse id="6">dixeruntque ad eum : Veni et esto princeps noster, et pugna contra filios Ammon.</verse><verse id="7">Quibus ille respondit : Nonne vos estis, qui odistis me, et ejecistis de domo patris mei ? et nunc venistis ad me necessitate compulsi.</verse><verse id="8">Dixeruntque principes Galaad ad Jephte : Ob hanc igitur causam nunc ad te venimus, ut proficiscaris nobiscum, et pugnes contra filios Ammon, sisque dux omnium qui habitant in Galaad.</verse><verse id="9">Jephte quoque dixit eis : Si vere venistis ad me, ut pugnem pro vobis contra filios Ammon, tradideritque eos Dominus in manus meas, ego ero vester princeps ?</verse><verse id="10">Qui responderunt ei : Dominus, qui hæc audit, ipse mediator ac testis est quod nostra promissa faciemus.</verse><verse id="11">Abiit itaque Jephte cum principibus Galaad, fecitque eum omnis populus principem sui. Locutusque est Jephte omnes sermones suos coram Domino in Maspha.</verse><verse id="12">Et misit nuntios ad regem filiorum Ammon, qui ex persona sua dicerent : Quid mihi et tibi est, quia venisti contra me, ut vastares terram meam ?</verse><verse id="13">Quibus ille respondit : Quia tulit Israël terram meam, quando ascendit de Ægypto, a finibus Arnon usque Jaboc atque Jordanem : nunc ergo cum pace redde mihi eam.</verse><verse id="14">Per quos rursum mandavit Jephte, et imperavit eis ut dicerent regi Ammon :</verse><verse id="15">Hæc dicit Jephte : Non tulit Israël terram Moab, nec terram filiorum Ammon :</verse><verse id="16">sed quando de Ægypto conscenderunt, ambulavit per solitudinem usque ad mare Rubrum, et venit in Cades.</verse><verse id="17">Misitque nuntios ad regem Edom, dicens : Dimitte me ut transeam per terram tuam. Qui noluit acquiescere precibus ejus. Misit quoque ad regem Moab, qui et ipse transitum præbere contempsit. Mansit itaque in Cades,</verse><verse id="18">et circuivit ex latere terram Edom et terram Moab : venitque contra orientalem plagam terræ Moab, et castrametatus est trans Arnon : nec voluit intrare terminos Moab. (Arnon quippe confinium est terræ Moab.)</verse><verse id="19">Misit itaque Israël nuntios ad Sehon regem Amorrhæorum, qui habitabat in Hesebon, et dixerunt ei : Dimitte ut transeam per terram tuam usque ad fluvium.</verse><verse id="20">Qui et ipse Israël verba despiciens, non dimisit eum transire per terminos suos : sed infinita multitudine congregata, egressus est contra eum in Jasa, et fortiter resistebat.</verse><verse id="21">Tradiditque eum Dominus in manus Israël cum omni exercitu suo : qui percussit eum, et possedit omnem terram Amorrhæi habitatoris regionis illius,</verse><verse id="22">et universos fines ejus, de Arnon usque Jaboc, et de solitudine usque ad Jordanem.</verse><verse id="23">Dominus ergo Deus Israël subvertit Amorrhæum, pugnante contra illum populo suo Israël, et tu nunc vis possidere terram ejus ?</verse><verse id="24">nonne ea quæ possidet Chamos deus tuus, tibi jure debentur ? quæ autem Dominus Deus noster victor obtinuit, in nostram cedent possessionem :</verse><verse id="25">nisi forte melior es Balac filio Sephor rege Moab ; aut docere potes, quod jurgatus sit contra Israël, et pugnaverit contra eum,</verse><verse id="26">quando habitavit in Hesebon et viculis ejus, et in Aroër et villis illius, vel in cunctis civitatibus juxta Jordanem, per trecentos annos. Quare tanto tempore nihil super hac repetitione tentastis ?</verse><verse id="27">Igitur non ego pecco in te, sed tu contra me male agis, indicens mihi bella non justa. Judicet Dominus arbiter hujus diei inter Israël, et inter filios Ammon.</verse><verse id="28">Noluitque acquiescere rex filiorum Ammon verbis Jephte, quæ per nuntios mandaverat.</verse><verse id="29">Factus est ergo super Jephte spiritus Domini, et circuiens Galaad et Manasse, Maspha quoque Galaad, et inde transiens ad filios Ammon,</verse><verse id="30">votum vovit Domino, dicens : Si tradideris filios Ammon in manus meas,</verse><verse id="31">quicumque primus fuerit egressus de foribus domus meæ, mihique occurrerit revertenti cum pace a filiis Ammon, eum holocaustum offeram Domino.</verse><verse id="32">Transivitque Jephte ad filios Ammon, ut pugnaret contra eos : quos tradidit Dominus in manus ejus.</verse><verse id="33">Percussitque ab Aroër usque dum venias in Mennith, viginti civitates, et usque ad Abel, quæ est vineis consita, plaga magna nimis : humiliatique sunt filii Ammon a filiis Israël.</verse><verse id="34">Revertente autem Jephte in Maspha domum suam, occurrit ei unigenita filia sua cum tympanis et choris : non enim habebat alios liberos.</verse><verse id="35">Qua visa, scidit vestimenta sua, et ait : Heu me, filia mea ! decepisti me, et ipsa decepta es : aperui enim os meum ad Dominum, et aliud facere non potero.</verse><verse id="36">Cui illa respondit : Pater mi, si aperuisti os tuum ad Dominum, fac mihi quodcumque pollicitus es, concessa tibi ultione atque victoria de hostibus tuis.</verse><verse id="37">Dixitque ad patrem : Hoc solum mihi præsta quod deprecor : dimitte me ut duobus mensibus circumeam montes, et plangam virginitatem meam cum sodalibus meis.</verse><verse id="38">Cui ille respondit : Vade. Et dimisit eam duobus mensibus. Cumque abiisset cum sociis ac sodalibus suis, flebat virginitatem suam in montibus.</verse><verse id="39">Expletisque duobus mensibus, reversa est ad patrem suum, et fecit ei sicut voverat, quæ ignorabat virum. Exinde mos increbruit in Israël, et consuetudo servata est,</verse><verse id="40">ut post anni circulum conveniant in unum filiæ Israël, et plangant filiam Jephte Galaaditæ diebus quatuor.</verse></chapter><chapter id="12"><verse id="1">Ecce autem in Ephraim orta est seditio : nam transeuntes contra aquilonem, dixerunt ad Jephte : Quare vadens ad pugnam contra filios Ammon, vocare nos noluisti, ut pergeremus tecum ? igitur incendemus domum tuam.</verse><verse id="2">Quibus ille respondit : Disceptatio erat mihi et populo meo contra filios Ammon vehemens : vocavique vos, ut præberetis mihi auxilium, et facere noluistis.</verse><verse id="3">Quod cernens, posui animam meam in manibus meis, transivique ad filios Ammon, et tradidit eos Dominus in manus meas. Quid commerui, ut adversum me consurgatis in prælium ?</verse><verse id="4">Vocatis itaque ad se cunctis viris Galaad, pugnabat contra Ephraim : percusseruntque viri Galaad Ephraim, quia dixerat : Fugitivus est Galaad de Ephraim, et habitat in medio Ephraim et Manasse.</verse><verse id="5">Occupaveruntque Galaaditæ vada Jordanis, per quæ Ephraim reversurus erat. Cumque venisset ad ea de Ephraim numero, fugiens, atque dixisset : Obsecro ut me transire permittatis : dicebant ei Galaaditæ : Numquid Ephrathæus es ? quo dicente : Non sum :</verse><verse id="6">interrogabant eum : Dic ergo Scibboleth, quod interpretatur Spica. Qui respondebat : Sibboleth : eadem littera spicam exprimere non valens. Statimque apprehensum jugulabant in ipso Jordanis transitu. Et ceciderunt in illo tempore de Ephraim quadraginta duo millia.</verse><verse id="7">Judicavit itaque Jephte Galaadites Israël sex annis : et mortuus est, ac sepultus in civitate sua Galaad.</verse><verse id="8">Post hunc judicavit Israël Abesan de Bethlehem :</verse><verse id="9">qui habuit triginta filios, et totidem filias, quas emittens foras, maritis dedit, et ejusdem numeri filiis suis accepit uxores, introducens in domum suam. Qui septem annis judicavit Israël :</verse><verse id="10">mortuusque est, ac sepultus in Bethlehem.</verse><verse id="11">Cui successit Ahialon Zabulonites : et judicavit Israël decem annis :</verse><verse id="12">mortuusque est, ac sepultus in Zabulon.</verse><verse id="13">Post hunc judicavit Israël Abdon filius Illel Pharathonites :</verse><verse id="14">qui habuit quadraginta filios, et triginta ex eis nepotes, ascendentes super septuaginta pullos asinarum. Et judicavit Israël octo annis :</verse><verse id="15">mortuusque est, ac sepultus in Pharathon terræ Ephraim, in monte Amalec.</verse></chapter><chapter id="13"><verse id="1">Rursumque filii Israël fecerunt malum in conspectu Domini : qui tradidit eos in manus Philisthinorum quadraginta annis.</verse><verse id="2">Erat autem quidam vir de Saraa, et de stirpe Dan, nomine Manue, habens uxorem sterilem.</verse><verse id="3">Cui apparuit angelus Domini, et dixit ad eam : Sterilis es et absque liberis : sed concipies, et paries filium.</verse><verse id="4">Cave ergo ne bibas vinum ac siceram, nec immundum quidquam comedas :</verse><verse id="5">quia concipies, et paries filium, cujus non tanget caput novacula : erit enim nazaræus Dei ab infantia sua et ex matris utero, et ipse incipiet liberare Israël de manu Philisthinorum.</verse><verse id="6">Quæ cum venisset ad maritum suum, dixit ei : Vir Dei venit ad me, habens vultum angelicum, terribilis nimis. Quem cum interrogassem quis esset, et unde venisset, et quo nomine vocaretur, noluit mihi dicere :</verse><verse id="7">sed hoc respondit : Ecce concipies et paries filium : cave ne vinum bibas, nec siceram, et ne aliquo vescaris immundo : erit enim puer nazaræus Dei ab infantia sua, ex utero matris suæ usque ad diem mortis suæ.</verse><verse id="8">Oravit itaque Manue Dominum, et ait : Obsecro, Domine, ut vir Dei, quem misisti, veniat iterum, et doceat nos quid debeamus facere de puero, qui nasciturus est.</verse><verse id="9">Exaudivitque Dominus deprecantem Manue, et apparuit rursum angelus Dei uxori ejus sedenti in agro : Manue autem maritus ejus non erat cum ea. Quæ cum vidisset angelum,</verse><verse id="10">festinavit, et cucurrit ad virum suum : nuntiavitque ei, dicens : Ecce apparuit mihi vir, quem ante videram.</verse><verse id="11">Qui surrexit, et secutus est uxorem suam : veniensque ad virum, dixit ei : Tu es qui locutus es mulieri ? Et ille respondit : Ego sum.</verse><verse id="12">Cui Manue : Quando, inquit, sermo tuus fuerit expletus, quid vis ut faciat puer ? aut a quo se observare debebit ?</verse><verse id="13">Dixitque angelus Domini ad Manue : Ab omnibus, quæ locutus sum uxori tuæ, abstineat se,</verse><verse id="14">et quidquid ex vinea nascitur, non comedat : vinum et siceram non bibat ; nullo vescatur immundo : et quod ei præcepi, impleat atque custodiat.</verse><verse id="15">Dixitque Manue ad angelum Domini : Obsecro te ut acquiescas precibus meis, et faciamus tibi hædum de capris.</verse><verse id="16">Cui respondit angelus : Si me cogis, non comedam panes tuos : si autem vis holocaustum facere, offer illud Domino. Et nesciebat Manue quod angelus Domini esset.</verse><verse id="17">Dixitque ad eum : Quod est tibi nomen, ut, si sermo tuus fuerit expletus, honoremus te ?</verse><verse id="18">Cui ille respondit : Cur quæris nomen meum, quod est mirabile ?</verse><verse id="19">Tulit itaque Manue hædum de capris, et libamenta, et posuit super petram, offerens Domino, qui facit mirabilia : ipse autem et uxor ejus intuebantur.</verse><verse id="20">Cumque ascenderet flamma altaris in cælum, angelus Domini pariter in flamma ascendit. Quod cum vidissent Manue et uxor ejus, proni ceciderunt in terram,</verse><verse id="21">et ultra eis non apparuit angelus Domini. Statimque intellexit Manue angelum Domini esse,</verse><verse id="22">et dixit ad uxorem suam : Morte moriemur, quia vidimus Deum.</verse><verse id="23">Cui respondit mulier : Si Dominus nos vellet occidere, de manibus nostris holocaustum et libamenta non suscepisset, nec ostendisset nobis hæc omnia, neque ea quæ sunt ventura dixisset.</verse><verse id="24">Peperit itaque filium, et vocavit nomen ejus Samson. Crevitque puer, et benedixit ei Dominus.</verse><verse id="25">Cœpitque spiritus Domini esse cum eo in castris Dan inter Saraa et Esthaol.</verse></chapter><chapter id="14"><verse id="1">Descendit ergo Samson in Thamnatha : vidensque ibi mulierem de filiabus Philisthiim,</verse><verse id="2">ascendit, et nuntiavit patri suo et matri suæ, dicens : Vidi mulierem in Thamnatha de filiabus Philisthinorum : quam quæso ut mihi accipiatis uxorem.</verse><verse id="3">Cui dixerunt pater et mater sua : Numquid non est mulier in filiabus fratrum tuorum, et in omni populo meo, quia vis accipere uxorem de Philisthiim, qui incircumcisi sunt ? Dixitque Samson ad patrem suum : Hanc mihi accipe : quia placuit oculis meis.</verse><verse id="4">Parentes autem ejus nesciebant quod res a Domino fieret, et quæreret occasionem contra Philisthiim : eo enim tempore Philisthiim dominabantur Israëli.</verse><verse id="5">Descendit itaque Samson cum patre suo et matre in Thamnatha. Cumque venissent ad vineas oppidi, apparuit catulus leonis sævus, et rugiens, et occurrit ei.</verse><verse id="6">Irruit autem spiritus Domini in Samson, et dilaceravit leonem, quasi hædum in frustra discerpens, nihil omnino habens in manu : et hoc patri et matri noluit indicare.</verse><verse id="7">Descenditque, et locutus est mulieri quæ placuerat oculis ejus.</verse><verse id="8">Et post aliquot dies revertens ut acciperet eam, declinavit ut videret cadaver leonis, et ecce examen apum in ore leonis erat ac favus mellis.</verse><verse id="9">Quem cum sumpsisset in manibus comedebat in via : veniensque ad patrem suum et matrem, dedit eis partem, qui et ipsi comederunt : nec tamen eis voluit indicare quod mel de corpore leonis assumpserat.</verse><verse id="10">Descendit itaque pater ejus ad mulierem, et fecit filio suo Samson convivium : sic enim juvenes facere consueverant.</verse><verse id="11">Cum ergo cives loci illius vidissent eum, dederunt ei sodales triginta ut essent cum eo.</verse><verse id="12">Quibus locutus est Samson : Proponam vobis problema : quod si solveritis mihi intra septem dies convivii, dabo vobis triginta sindones, et totidem tunicas :</verse><verse id="13">sin autem non potueritis solvere, vos dabitis mihi triginta sindones, et ejusdem numeri tunicas. Qui responderunt ei : Propone problema, ut audiamus.</verse><verse id="14">Dixitque eis :
De comedente exivit cibus,
et de forti egressa est dulcedo.
Nec potuerunt per tres dies propositionem solvere.</verse><verse id="15">Cumque adesset dies septimus, dixerunt ad uxorem Samson : Blandire viro tuo et suade ei ut indicet tibi quid significet problema : quod si facere nolueris, incendemus te, et domum patris tui : an idcirco vocastis nos ad nuptias ut spoliaretis ?</verse><verse id="16">Quæ fundebat apud Samson lacrimas, et quærebatur, dicens : Odisti me, et non diligis : idcirco problema, quod proposuisti filiis populi mei, non vis mihi exponere. At ille respondit : Patri meo et matri nolui dicere : et tibi indicare potero ?</verse><verse id="17">Septem igitur diebus convivii flebat ante eum : tandemque die septimo cum ei esset molesta, exposuit. Quæ statim indicavit civibus suis.</verse><verse id="18">Et illi dixerunt ei die septimo ante solis occubitum :
Quid dulcius melle,
et quid fortius leone ?
Qui ait ad eos :
Si non arassetis in vitula mea,
non invenissetis propositionem meam.</verse><verse id="19">Irruit itaque in eum spiritus Domini, descenditque Ascalonem, et percussit ibi triginta viros : quorum ablatas vestes dedit iis qui problema solverant. Iratusque nimis ascendit in domum patris sui :</verse><verse id="20">uxor autem ejus accepit maritum unum de amicis ejus et pronubis.</verse></chapter><chapter id="15"><verse id="1">Post aliquantulum autem temporis, cum dies triticeæ messis instarent, venit Samson, invisere volens uxorem suam, et attulit ei hædum de capris. Cumque cubiculum ejus solito vellet intrare, prohibuit eum pater illius, dicens :</verse><verse id="2">Putavi quod odisses eam, et ideo tradidi illam amico tuo : sed habet sororem, quæ junior et pulchrior illa est : sit tibi pro ea uxor.</verse><verse id="3">Cui Samson respondit : Ab hac die non erit culpa in me contra Philisthæos : faciam enim vobis mala.</verse><verse id="4">Perrexitque et cepit trecentas vulpes, caudasque earum junxit ad caudas, et faces ligavit in medio :</verse><verse id="5">quas igne succendens, dimisit ut huc illucque discurrerent. Quæ statim perrexerunt in segetes Philisthinorum. Quibus succensis, et comportatæ jam fruges, et adhuc stantes in stipula, concrematæ sunt, in tantum ut vineas quoque et oliveta flamma consumeret.</verse><verse id="6">Dixeruntque Philisthiim : Quis fecit hanc rem ? Quibus dictum est : Samson gener Thamnathæi : quia tulit uxorem ejus, et alteri tradidit, hæc operatus est. Ascenderuntque Philisthiim, et combusserunt tam mulierem quam patrem ejus.</verse><verse id="7">Quibus ait Samson : Licet hæc feceritis, tamen adhuc ex vobis expetam ultionem, et tunc quiescam.</verse><verse id="8">Percussitque eos ingenti plaga, ita ut stupentes suram femori imponerent. Et descendens habitavit in spelunca petræ Etam.</verse><verse id="9">Igitur ascendentes Philisthiim in terram Juda, castrametati sunt in loco, qui postea vocatus est Lechi, id est, Maxilla, ubi eorum effusus est exercitus.</verse><verse id="10">Dixeruntque ad eos de tribu Juda : Cur ascendistis adversum nos ? Qui responderunt : Ut ligemus Samson venimus, et reddamus ei quæ in nos operatus est.</verse><verse id="11">Descenderunt ergo tria millia virorum de Juda ad specum silicis Etam, dixeruntque ad Samson : Nescis quod Philisthiim imperent nobis ? quare hoc facere voluisti ? Quibus ille ait : Sicut fecerunt mihi, sic feci eis.</verse><verse id="12">Ligare, inquiunt, te venimus, et tradere in manus Philisthinorum. Quibus Samson : Jurate, ait, et spondete mihi quod non occidatis me.</verse><verse id="13">Dixerunt : Non te occidemus, sed vinctum trademus. Ligaveruntque eum duobus novis funibus, et tulerunt eum de petra Etam.</verse><verse id="14">Qui cum venisset ad locum Maxillæ, et Philisthiim vociferantes occurrissent ei, irruit spiritus Domini in eum : et sicut solent ad odorem ignis lina consumi, ita vincula, quibus ligatus erat, dissipata sunt et soluta.</verse><verse id="15">Inventamque maxillam, id est, mandibulam asini, quæ jacebat, arripiens interfecit in ea mille viros,</verse><verse id="16">et ait :
In maxilla asini,
in mandibula pulli asinarum,
delevi eos,
et percussi mille viros.</verse><verse id="17">Cumque hæc verba canens complesset, projecit mandibulam de manu, et vocavit nomen loci illius Ramathlechi, quod interpretatur, Elevatio maxillæ.</verse><verse id="18">Sitiensque valde, clamavit ad Dominum, et ait : Tu dedisti in manu servi tui salutem hanc maximam atque victoriam : en siti morior, incidamque in manus incircumcisorum.</verse><verse id="19">Aperuit itaque Dominus molarem dentem in maxilla asini, et egressæ sunt ex eo aquæ. Quibus haustis, refocillavit spiritum, et vires recepit. Idcirco appellatum est nomen loci illius, Fons invocantis de maxilla, usque in præsentem diem.</verse><verse id="20">Judicavitque Israël in diebus Philisthiim viginti annis.</verse></chapter><chapter id="16"><verse id="1">Abiit quoque in Gazam, et vidit ibi mulierem meretricem, ingressusque est ad eam.</verse><verse id="2">Quod cum audissent Philisthiim, et percrebruisset apud eos intrasse urbem Samson, circumdederunt eum, positis in porta civitatis custodibus : et ibi tota nocte cum silentio præstolantes, ut facto mane exeuntem occiderent.</verse><verse id="3">Dormivit autem Samson usque ad medium noctem : et inde consurgens, apprehendit ambas portæ fores cum postibus suis et sera, impositasque humeris suis portavit ad verticem montis, qui respicit Hebron.</verse><verse id="4">Post hæc amavit mulierem, quæ habitabat in valle Sorec, et vocabatur Dalila.</verse><verse id="5">Veneruntque ad eam principes Philisthinorum, atque dixerunt : Decipe eum, et disce ab illo, in quo habeat tantam fortitudinem, et quomodo eum superare valeamus, et vinctum affligere : quod si feceris, dabimus tibi singuli mille et centum argenteos.</verse><verse id="6">Locuta est ergo Dalila ad Samson : Dic mihi, obsecro, in quo sit tua maxima fortitudo, et quid sit quo ligatus erumpere nequeas ?</verse><verse id="7">Cui respondit Samson : Si septem nerviceis funibus necdum siccis, et adhuc humentibus, ligatus fuero, infirmus ero ut ceteri homines.</verse><verse id="8">Attuleruntque ad eam satrapæ Philisthinorum septem funes, ut dixerat : quibus vinxit eam,</verse><verse id="9">latentibus apud se insidiis, et in cubiculo finem rei expectantibus : clamavitque ad eum : Philisthiim super te, Samson. Qui rupit vincula, quomodo si rumpat quis filum de stuppæ tortum putamine, cum odorem ignis acceperit : et non est cognitum in quo esset fortitudo ejus.</verse><verse id="10">Dixitque ad eum Dalila : Ecce illusisti mihi, et falsum locutus es : saltem nunc indica mihi quo ligari debeas.</verse><verse id="11">Cui ille respondit : Si ligatus fuero novis funibus, qui numquam fuerunt in opere, infirmus ero, et aliorum hominum similis.</verse><verse id="12">Quibus rursum Dalila vinxit eum, et clamavit : Philisthiim super te, Samson : in cubiculo insidiis præparatis. Qui ita rupit vincula quasi fila telarum.</verse><verse id="13">Dixitque Dalila rursum ad eum : Usquequo decipis me, et falsum loqueris ? ostende quo vinciri debeas. Cui respondit Samson : Si septem crines capitis mei cum licio plexueris, et clavum his circumligatum terræ fixeris, infirmus ero.</verse><verse id="14">Quod cum fecisset Dalila, dixit ad eum : Philisthiim super te, Samson. Qui consurgens de somno extraxit clavum cum crinibus et licio.</verse><verse id="15">Dixitque ad eum Dalila : Quomodo dicis quod amas me, cum animus tuus non sit mecum ? Per tres vices mentitus es mihi, et noluisti dicere in quo sit maxima fortitudo tua.</verse><verse id="16">Cumque molesta esset ei, et per multos dies jugiter adhæreret, spatium ad quietem non tribuens, defecit anima ejus, et ad mortem usque lassata est.</verse><verse id="17">Tunc aperiens veritatem rei, dixit ad eam : Ferrum numquam ascendit super caput meum, quia nazaræus, id est, consecratus Deo, sum de utero matris meæ : si rasum fuerit caput meum, recedet a me fortitudo mea, et deficiam, eroque sicut ceteri homines.</verse><verse id="18">Vidensque illa quod confessus ei esset omnem animum suum, misit ad principes Philisthinorum ac mandavit : Ascende adhuc semel, quia nunc mihi aperuit cor suum. Qui ascenderunt assumpta pecunia, quam promiserant.</verse><verse id="19">At illa dormire eum fecit super genua sua, et in sinu suo reclinare caput. Vocavitque tonsorem, et rasit septem crines ejus, et cœpit abigere eum, et a se repellere : statim enim ab eo fortitudo discessit.</verse><verse id="20">Dixitque : Philisthiim super te, Samson. Qui de somno consurgens, dixit in animo suo : Egrediar sicut ante feci, et me excutiam : nesciens quod recessisset ab eo Dominus.</verse><verse id="21">Quem cum apprehendissent Philisthiim, statim eruerunt oculos ejus, et duxerunt Gazam vinctum catenis, et clausum in carcere molere fecerunt.</verse><verse id="22">Jamque capilli ejus renasci cœperunt.</verse><verse id="23">Et principes Philisthinorum convenerunt in unum ut immolarent hostias magnificas Dagon deo suo, et epularentur, dicentes : Tradidit deus noster inimicum nostrum Samson in manus nostras.</verse><verse id="24">Quod etiam populus videns, laudabat deum suum, eademque dicebat : Tradidit deus noster adversarium nostrum in manus nostras, qui delevit terram nostram, et occidit plurimos.</verse><verse id="25">Lætantesque per convivia, sumptis jam epulis, præceperunt ut vocaretur Samson, et ante eos luderet. Qui adductus de carcere ludebat ante eos, feceruntque eum stare inter duas columnas.</verse><verse id="26">Qui dixit puero regenti gressus suos : Dimitte me, ut tangam columnas, quibus omnis imminet domus, et recliner super eas, et paululum requiescam.</verse><verse id="27">Domus autem erat plena virorum ac mulierum, et erant ibi omnes principes Philisthinorum, ac de tecto et solario circiter tria millia utriusque sexus spectantes ludentem Samson.</verse><verse id="28">At ille invocato Domino ait : Domine Deus, memento mei, et redde mihi nunc fortitudinem pristinam, Deus meus, ut ulciscar me de hostibus meis, et pro amissione duorum luminum unam ultionem recipiam.</verse><verse id="29">Et apprehendens ambas columnas quibus innitebatur domus, alteramque earum dextera et alteram læva tenens,</verse><verse id="30">ait : Moriatur anima mea cum Philisthiim. Concussisque fortiter columnis, cecidit domus super omnes principes, et ceteram multitudinem quæ ibi erat : multoque plures interfecit moriens, quam ante vivus occiderat.</verse><verse id="31">Descendentes autem fratres ejus et universa cognatio, tulerunt corpus ejus, et sepelierunt inter Saraa et Esthaol in sepulchro patris sui Manue : judicavitque Israël viginti annis.</verse></chapter><chapter id="17"><verse id="1">Fuit eo tempore vir quidam de monte Ephraim nomine Michas,</verse><verse id="2">qui dixit matri suæ : Mille et centum argenteos, quos separaveras tibi, et super quibus me audiente juraveras, ecce ego habeo, et apud me sunt. Cui illa respondit : Benedictus filius meus Domino.</verse><verse id="3">Reddidit ergo eos matri suæ, quæ dixerat ei : Consecravi et vovi hoc argentum Domino, ut de manu mea suscipiat filius meus, et faciat sculptile atque conflatile : et nunc trado illud tibi.</verse><verse id="4">Reddidit igitur eos matri suæ : quæ tulit ducentos argenteos, et dedit eos argentario, ut faceret ex eis sculptile atque conflatile, quod fuit in domo Michæ.</verse><verse id="5">Qui ædiculam quoque in ea deo separavit, et fecit ephod, et theraphim, id est, vestem sacerdotalem, et idola : implevitque unius filiorum suorum manum, et factus est ei sacerdos.</verse><verse id="6">In diebus illis non erat rex in Israël, sed unusquisque quod sibi rectum videbatur, hoc faciebat.</verse><verse id="7">Fuit quoque alter adolescens de Bethlehem Juda, ex cognatione ejus : eratque ipse Levites, et habitabat ibi.</verse><verse id="8">Egressusque de civitate Bethlehem, peregrinari voluit ubicumque sibi commodum reperisset. Cumque venisset in montem Ephraim, iter faciens, et declinasset parumper in domum Michæ,</verse><verse id="9">interrogatus est ab eo unde venisset. Qui respondit : Levita sum de Bethlehem Juda, et vado ut habitem ubi potuero, et utile mihi esse perspexero.</verse><verse id="10">Dixitque Michas : Mane apud me, et esto mihi parens ac sacerdos : daboque tibi per annos singulos decem argenteos, ac vestem duplicem, et quæ ad victum sunt necessaria.</verse><verse id="11">Acquievit, et mansit apud hominem, fuitque illi quasi unus de filiis.</verse><verse id="12">Implevitque Michas manum ejus, et habuit puerum sacerdotem apud se :</verse><verse id="13">Nunc scio, dicens, quod benefaciet mihi Deus habenti Levitici generis sacerdotem.</verse></chapter><chapter id="18"><verse id="1">In diebus illis non erat rex in Israël, et tribus Dan quærebat possessionem sibi, ut habitaret in ea : usque ad illum enim diem inter ceteras tribus sortem non acceperat.</verse><verse id="2">Miserunt ergo filii Dan stirpis et familiæ suæ quinque viros fortissimos de Saraa et Esthaol, ut explorarent terram, et diligenter inspicerent : dixeruntque eis : Ite, et considerate terram. Qui cum pergentes venissent in montem Ephraim, et intrassent domum Michæ, requieverunt ibi :</verse><verse id="3">et agnoscentes vocem adolescentis Levitæ, utentesque illius diversorio, dixerunt ad eum : Quis te huc adducit ? quid hic agis ? quam ob causam huc venire voluisti ?</verse><verse id="4">Qui respondit eis : Hæc et hæc præstitit mihi Michas, et me mercede conduxit, ut sim ei sacerdos.</verse><verse id="5">Rogaverunt autem eum ut consuleret Dominum ut scire possent an prospero itinere pergerent, et res haberet effectum.</verse><verse id="6">Qui respondit eis : Ite in pace : Dominus respicit viam vestram, et iter quo pergitis.</verse><verse id="7">Euntes igitur quinque viri venerunt Lais : videruntque populum habitantem in ea absque ullo timore, juxta consuetudinem Sidoniorum, securum et quietum, nullo ei penitus resistente, magnarumque opum, et procul a Sidone atque a cunctis hominibus separatum.</verse><verse id="8">Reversique ad fratres suos in Saraa et Esthaol, et quid egissent sciscitantibus responderunt :</verse><verse id="9">Surgite, ascendamus ad eos : vidimus enim terram valde opulentam et uberem. Nolite negligere, nolite cessare : eamus, et possideamus eam : nullus erit labor.</verse><verse id="10">Intrabimus ad securos, in regionem latissimam, tradetque nobis Dominus locum, in quo nullius rei est penuria eorum quæ gignuntur in terra.</verse><verse id="11">Profecti igitur sunt de cognatione Dan, id est, de Saraa et Esthaol, sexcenti viri accincti armis bellicis,</verse><verse id="12">ascendentesque manserunt in Cariathiarim Judæ : qui locus ex eo tempore Castrorum Dan nomen accepit, et est post tergum Cariathiarim.</verse><verse id="13">Inde transierunt in montem Ephraim. Cumque venissent ad domum Michæ,</verse><verse id="14">dixerunt quinque viri, qui prius missi fuerant ad considerandam terram Lais, ceteris fratribus suis : Nostis quod in domibus istis sit ephod, et theraphim, et sculptile, atque conflatile : videte quid vobis placeat.</verse><verse id="15">Et cum paululum declinassent, ingressi sunt domum adolescentis Levitæ, qui erat in domo Michæ : salutaveruntque eum verbis pacificis.</verse><verse id="16">Sexcenti autem viri ita ut erant armati, stabant ante ostium.</verse><verse id="17">At illi, qui ingressi fuerant domum juvenis, sculptile, et ephod, et theraphim, atque conflatile tollere nitebantur, et sacerdos stabat ante ostium, sexcentis viris fortissimis haud procul expectantibus.</verse><verse id="18">Tulerunt igitur qui intraverant sculptile, ephod, et idola, atque conflatile. Quibus dixit sacerdos : Quid facitis ?</verse><verse id="19">Cui responderunt : Tace et pone digitum super os tuum : venique nobiscum, ut habeamus te patrem, ac sacerdotem. Quid tibi melius est, ut sis sacerdos in domo unius viri, an in una tribu et familia in Israël ?</verse><verse id="20">Quod cum audisset, acquievit sermonibus eorum, et tulit ephod, et idola, ac sculptile, et profectus est cum eis.</verse><verse id="21">Qui cum pergerent, et ante se ire fecissent parvulos ac jumenta, et omne quod erat pretiosum,</verse><verse id="22">et jam a domo Michæ essent procul, viri qui habitabant in ædibus Michæ conclamantes secuti sunt,</verse><verse id="23">et post tergum clamare cœperunt. Qui cum respexissent, dixerunt ad Micham : Quid tibi vis ? cur clamas ?</verse><verse id="24">Qui respondit : Deos meos, quos mihi feci, tulistis, et sacerdotem, et omnia quæ habeo, et dicitis : Quid tibi est ?</verse><verse id="25">Dixeruntque ei filii Dan : Cave ne ultra loquaris ad nos, et veniant ad te viri animo concitati, et ipse cum omni domo tua pereas.</verse><verse id="26">Et sic cœpto itinere perrexerunt. Videns autem Michas quod fortiores se essent, reversus est in domum suam.</verse><verse id="27">Sexcenti autem viri tulerunt sacerdotem, et quæ supra diximus : veneruntque in Lais ad populum quiescentem atque securum, et percusserunt eos in ore gladii : urbemque incendio tradiderunt,</verse><verse id="28">nullo penitus ferente præsidium, eo quod procul habitarent a Sidone, et cum nullo hominum haberent quidquam societatis ac negotii. Erat autem civitas sita in regione Rohob : quam rursum exstruentes habitaverunt in ea,</verse><verse id="29">vocato nomine civitatis Dan, juxta vocabulum patris sui, quem genuerat Israël, quæ prius Lais dicebatur.</verse><verse id="30">Posueruntque sibi sculptile, et Jonathan filium Gersam filii Moysi ac filios ejus sacerdotes in tribu Dan, usque ad diem captivitatis suæ.</verse><verse id="31">Mansitque apud eos idolum Michæ omni tempore quo fuit domus Dei in Silo. In diebus illis non erat rex in Israël.</verse></chapter><chapter id="19"><verse id="1">Fuit quidam vir Levites habitans in latere montis Ephraim, qui accepit uxorem de Bethlehem Juda :</verse><verse id="2">quæ reliquit eum, et reversa est in domum patris sui in Bethlehem, mansitque apud eum quatuor mensibus.</verse><verse id="3">Secutusque est eam vir suus, volens reconciliari ei, atque blandiri, et secum reducere, habens in comitatu puerum et duos asinos : quæ suscepit eum, et introduxit in domum patris sui. Quod cum audisset socer ejus, eumque vidisset, occurrit ei lætus,</verse><verse id="4">et amplexatus est hominem. Mansitque gener in domo soceri tribus diebus, comedens cum eo et bibens familiariter.</verse><verse id="5">Die autem quarto de nocte consurgens, proficisci voluit : quem tenuit socer, et ait ad eum : Gusta prius pauxillum panis, et conforta stomachum, et sic proficisceris.</verse><verse id="6">Sederuntque simul, ac comederunt et biberunt. Dixitque pater puellæ ad generum suum : Quæso te ut hodie hic maneas, pariterque lætemur.</verse><verse id="7">At ille consurgens, cœpit velle proficisci. Et nihilominus obnixe eum socer tenuit, et apud se fecit manere.</verse><verse id="8">Mane autem facto, parabat Levites iter. Cui socer rursum : Oro te, inquit, ut paululum cibi capias, et assumptis viribus donec increscat dies, postea proficiscaris. Comederunt ergo simul.</verse><verse id="9">Surrexitque adolescens, ut pergeret cum uxore sua et puero. Cui rursum locutus est socer : Considera quod dies ad occasum declivior sit, et propinquat ad vesperum : mane apud me etiam hodie, et duc lætum diem, et cras proficisceris ut vadas in domum tuam.</verse><verse id="10">Noluit gener acquiescere sermonibus ejus : sed statim perrexit, et venit contra Jebus, quæ altero nomine vocatur Jerusalem, ducens secum duos asinos onustos, et concubinam.</verse><verse id="11">Jamque erant juxta Jebus, et dies mutabatur in noctem : dixitque puer ad dominum suum : Veni, obsecro : declinemus ad urbem Jebusæorum, et maneamus in ea.</verse><verse id="12">Cui respondit dominus : Non ingrediar oppidum gentis alienæ, quæ non est de filiis Israël : sed transibo usque Gabaa,</verse><verse id="13">et cum illuc pervenero, manebimus in ea, aut certe in urbe Rama.</verse><verse id="14">Transierunt ergo Jebus, et cœptum carpebant iter, occubuitque eis sol juxta Gabaa, quæ est in tribu Benjamin :</verse><verse id="15">diverteruntque ad eam, ut manerent ibi. Quo cum intrassent, sedebant in platea civitatis, et nullus eos recipere voluit hospitio.</verse><verse id="16">Et ecce, apparuit homo senex, revertens de agro et de opere suo vesperi, qui et ipse de monte erat Ephraim, et peregrinus habitabat in Gabaa : homines autem regionis illius erant filii Jemini.</verse><verse id="17">Elevatisque oculis, vidit senex sedentem hominem cum sarcinulis suis in platea civitatis, et dixit ad eum : Unde venis ? et quo vadis ?</verse><verse id="18">Qui respondit ei : Profecti sumus de Bethlehem Juda, et pergimus ad locum nostrum, qui est in latere montis Ephraim, unde ieramus in Bethlehem : et nunc vadimus ad domum Dei, nullusque sub tectum suum nos vult recipere,</verse><verse id="19">habentes paleas et fœnum in asinorum pabulum, et panem ac vinum in meos et ancillæ tuæ usus, et pueri qui mecum est : nulla re indigemus nisi hospitio.</verse><verse id="20">Cui respondit senex : Pax tecum sit, ego præbebo omnia quæ necessaria sunt : tantum, quæso, ne in platea maneas.</verse><verse id="21">Introduxitque eum in domum suam, et pabulum asinis præbuit : ac postquam laverunt pedes suos, recepit eos in convivium.</verse><verse id="22">Illis epulantibus, et post laborem itineris cibo et potu reficientibus corpora, venerunt viri civitatis illius, filii Belial (id est, absque jugo), et circumdantes domum senis, fores pulsare cœperunt, clamantes ad dominum domus atque dicentes : Educ virum, qui ingressus est domum tuam, ut abutamur eo.</verse><verse id="23">Egressusque est ad eos senex, et ait : Nolite, fratres, nolite facere malum hoc, quia ingressus est homo hospitium meum : et cessate ab hac stultitia.</verse><verse id="24">Habeo filiam virginem, et hic homo habet concubinam : educam eas ad vos, ut humilietis eas, et vestram libidinem compleatis : tantum, obsecro, ne scelus hoc contra naturam operemini in virum.</verse><verse id="25">Nolebant acquiescere sermonibus illius : quod cernens homo, eduxit ad eos concubinam suam, et eis tradidit illudendam : qua cum tota nocte abusi essent, dimiserunt eam mane.</verse><verse id="26">At mulier, recedentibus tenebris, venit ad ostium domus, ubi manebat dominus suus, et ibi corruit.</verse><verse id="27">Mane facto, surrexit homo, et aperuit ostium, ut cœptam expleret viam : et ecce concubina ejus jacebat ante ostium sparsis in limine manibus.</verse><verse id="28">Cui ille, putans eam quiescere, loquebatur : Surge, et ambulemus. Qua nihil respondente, intelligens quod erat mortua, tulit eam, et imposuit asino, reversusque est in domum suam.</verse><verse id="29">Quam cum esset ingressus, arripuit gladium, et cadaver uxoris cum ossibus suis in duodecim partes ac frustra concidens, misit in omnes terminos Israël.</verse><verse id="30">Quod cum vidissent singuli, conclamabant : Numquam res talis facta est in Israël, ex eo die quo ascenderunt patres nostri de Ægypto usque in præsens tempus : ferte sententiam, et in commune decernite quid facto opus sit.</verse></chapter><chapter id="20"><verse id="1">Egressi itaque sunt omnes filii Israël, et pariter congregati, quasi vir unus, de Dan usque Bersabee, et terra Galaad, ad Dominum in Maspha.</verse><verse id="2">Omnesque anguli populorum, et cunctæ tribus Israël in ecclesiam populi Dei convenerunt, quadringenta millia peditum pugnatorum.</verse><verse id="3">(Nec latuit filios Benjamin quod ascendissent filii Israël in Maspha.) Interrogatusque Levita, maritus mulieris interfectæ, quomodo tantum scelus perpetratum esset,</verse><verse id="4">respondit : Veni in Gabaa Benjamin cum uxore mea, illucque diverti :</verse><verse id="5">et ecce homines civitatis illius circumdederunt nocte domum in qua manebam, volentes me occidere, et uxorem meam incredibili furore libidinis vexantes, denique mortua est.</verse><verse id="6">Quam arreptam, in frustra concidi, misique partes in omnes terminos possessionis vestræ : quia numquam tantum nefas, et tam grande piaculum, factum est in Israël.</verse><verse id="7">Adestis, omnes filii Israël : decernite quid facere debeatis.</verse><verse id="8">Stansque omnis populus, quasi unius hominis sermone respondit : Non recedemus in tabernacula nostra, nec suam quisquam intrabit domum :</verse><verse id="9">sed hoc contra Gabaa in commune faciamus.</verse><verse id="10">Decem viri eligantur e centum ex omnibus tribubus Israël, et centum de mille, et mille de decem millibus, ut comportent exercitui cibaria, et possimus pugnare contra Gabaa Benjamin, et reddere ei pro scelere, quod meretur.</verse><verse id="11">Convenitque universus Israël ad civitatem, quasi homo unus eadem mente, unoque consilio.</verse><verse id="12">Et miserunt nuntios ad omnem tribum Benjamin, qui dicerent : Cur tantum nefas in vobis repertum est ?</verse><verse id="13">Tradite homines de Gabaa, qui hoc flagitium perpetrarunt, ut moriantur, et auferatur malum de Israël. Qui noluerunt fratrum suorum filiorum Israël audire mandatum :</verse><verse id="14">sed ex cunctis urbibus, quæ sortis suæ erant, convenerunt in Gabaa, ut illis ferrent auxilium, et contra universum populum Israël dimicarent.</verse><verse id="15">Inventique sunt viginti quinque millia de Benjamin educentium gladium, præter habitatores Gabaa,</verse><verse id="16">qui septingenti erant viri fortissimi, ita sinistra ut dextra præliantes : et sic fundis lapides ad certum jacientes, ut capillum quoque possent percutere, et nequaquam in alteram partem ictus lapidis deferretur.</verse><verse id="17">Virorum quoque Israël, absque filiis Benjamin, inventa sunt quadringenta millia educentium gladium, et paratorum ad pugnam.</verse><verse id="18">Qui surgentes venerunt in domum Dei, hoc est, in Silo : consulueruntque Deum, atque dixerunt : Quis erit in exercitu nostro princeps certaminis contra filios Benjamin ? Quibus respondit Dominus : Judas sit dux vester.</verse><verse id="19">Statimque filii Israël surgentes mane, castrametati sunt juxta Gabaa :</verse><verse id="20">et inde procedentes ad pugnam contra Benjamin, urbem oppugnare cœperunt.</verse><verse id="21">Egressique filii Benjamin de Gabaa, occiderunt de filiis Israël die illo viginti duo millia virorum.</verse><verse id="22">Rursum filii Israël et fortitudine et numero confidentes, in eodem loco in quo prius certaverant, aciem direxerunt :</verse><verse id="23">ita tamen ut prius ascenderent et flerent coram Domino usque ad noctem, consulerentque eum, et dicerent : Debeo ultra procedere ad dimicandum contra filios Benjamin fratres meos, an non ? Quibus ille respondit : Ascendite ad eos, et inite certamen.</verse><verse id="24">Cumque filii Israël altera die contra filios Benjamin ad prælium processissent,</verse><verse id="25">eruperunt filii Benjamin de portis Gabaa : et occurrentes eis tanta in illos cæde bacchati sunt, ut decem et octo millia virorum educentium gladium prosternerent.</verse><verse id="26">Quam ob rem omnes filii Israël venerunt in domum Dei, et sedentes flebant coram Domino : jejunaveruntque die illo usque ad vesperam, et obtulerunt ei holocausta, atque pacificas victimas,</verse><verse id="27">et super statu suo interrogaverunt. Eo tempore ibi erat arca fœderis Dei,</verse><verse id="28">et Phinees filius Eleazari filii Aaron præpositus domus. Consuluerunt igitur Dominum, atque dixerunt : Exire ultra debemus ad pugnam contra filios Benjamin fratres nostros, an quiescere ? Quibus ait Dominus : Ascendite : cras enim tradam eos in manus vestras.</verse><verse id="29">Posueruntque filii Israël insidias per circuitum urbis Gabaa :</verse><verse id="30">et tertia vice, sicut semel et bis, contra Benjamin exercitum produxerunt.</verse><verse id="31">Sed et filii Benjamin audacter eruperunt de civitate, et fugientes adversarios longius persecuti sunt, ita ut vulnerarent ex eis sicut primo die et secundo, et cæderent per duas semitas vertentes terga, quarum una ferebatur in Bethel et altera in Gabaa, atque prosternerent triginta circiter viros :</verse><verse id="32">putaverunt enim solito eos more cedere. Qui fugam arte simulantes inierunt consilium ut abstraherent eos de civitate, et quasi fugientes ad supradictas semitas perducerent.</verse><verse id="33">Omnes itaque filii Israël surgentes de sedibus suis, tetenderunt aciem in loco qui vocatur Baalthamar. Insidiæ quoque, quæ circa urbem erant, paulatim se aperire cœperunt,</verse><verse id="34">et ab occidentali urbis parte procedere. Sed et alia decem millia virorum de universo Israël, habitatores urbis ad certamina provocabant. Ingravatumque est bellum contra filios Benjamin : et non intellexerunt quod ex omni parte illis instaret interitus.</verse><verse id="35">Percussitque eos Dominus in conspectu filiorum Israël, et interfecerunt ex eis in illo die viginti quinque millia, et centum viros, omnes bellatores et educentes gladium.</verse><verse id="36">Filii autem Benjamin cum se inferiores esse vidissent, cœperunt fugere. Quod cernentes filii Israël, dederunt eis ad fugiendum locum, ut ad præparatas insidias devenirent, quas juxta urbem posuerant.</verse><verse id="37">Qui cum repente de latibulis surrexissent, et Benjamin terga cædentibus daret, ingressi sunt civitatem, et percusserunt eam in ore gladii.</verse><verse id="38">Signum autem dederant filii Israël his quos in insidiis collocaverant, ut postquam urbem cepissent, ignem accenderent : ut ascendente in altum fumo, captam urbem demonstrarent.</verse><verse id="39">Quod cum cernerent filii Israël in ipso certamine positi (putaverunt enim filii Benjamin eos fugere, et instantius persequebantur, cæsis de exercitu eorum triginta viris),</verse><verse id="40">et viderent quasi columnam fumi de civitate conscendere : Benjamin quoque aspiciens retro, cum captam cerneret civitatem, et flammas in sublime ferri :</verse><verse id="41">qui prius simulaverant fugam, versa facie fortius resistebant. Quod cum vidissent filii Benjamin, in fugam versi sunt,</verse><verse id="42">et ad viam deserti ire cœperunt, illuc quoque eos adversariis persequentibus : sed et hi qui urbem succenderant, occurrerunt eis.</verse><verse id="43">Atque ita factum est, ut ex utraque parte ab hostibus cæderentur, nec erat ulla requies morientium. Ceciderunt, atque prostrati sunt ad orientalem plagam urbis Gabaa.</verse><verse id="44">Fuerunt autem qui in eodem loco interfecti sunt, decem et octo millia virorum, omnes robustissimi pugnatores.</verse><verse id="45">Quod cum vidissent qui remanserant de Benjamin, fugerunt in solitudinem : et pergebant ad petram, cujus vocabulum est Remmon. In illa quoque fuga palantes, et in diversa tendentes, occiderunt quinque millia virorum. Et cum ultra tenderent, persecuti sunt eos, et interfecerunt etiam alia duo millia.</verse><verse id="46">Et sic factum est, ut omnes qui ceciderant de Benjamin in diversis locis essent viginti quinque millia pugnatores ad bella promptissimi.</verse><verse id="47">Remanserunt itaque de omni numero Benjamin, qui evadere et fugere in solitudinem potuerunt, sexcenti viri : sederuntque in petra Remmon mensibus quatuor.</verse><verse id="48">Regressi autem filii Israël, omnes reliquias civitatis a viris usque ad jumenta gladio percusserunt, cunctasque urbes et viculos Benjamin vorax flamma consumpsit.</verse></chapter><chapter id="21"><verse id="1">Juraverunt quoque filii Israël in Maspha, et dixerunt : Nullus nostrum dabit filiis Benjamin de filiabus suis uxorem.</verse><verse id="2">Veneruntque omnes ad domum Dei in Silo, et in conspectu ejus sedentes usque ad vesperam, levaverunt vocem, et magno ululatu cœperunt flere, dicentes :</verse><verse id="3">Quare, Domine Deus Israël, factum est hoc malum in populo tuo, ut hodie una tribus auferretur ex nobis ?</verse><verse id="4">Altera autem die diluculo consurgentes, exstruxerunt altare : obtuleruntque ibi holocausta, et pacificas victimas, et dixerunt :</verse><verse id="5">Quis non ascendit in exercitu Domini de universis tribubus Israël ? grandi enim juramento se constrinxerant, cum essent in Maspha, interfici eos qui defuissent.</verse><verse id="6">Ductique pœnitentia filii Israël super fratre suo Benjamin, cœperunt dicere : Ablata est tribus una de Israël :</verse><verse id="7">unde uxores accipient ? omnes enim in commune juravimus, non daturos nos his filias nostras.</verse><verse id="8">Idcirco dixerunt : Quis est de universis tribubus Israël, qui non ascendit ad Dominum in Maspha ? Et ecce inventi sunt habitatores Jabes Galaad in illo exercitu non fuisse.</verse><verse id="9">(Eo quoque tempore cum essent in Silo, nullus ex eis ibi repertus est.)</verse><verse id="10">Miserunt itaque decem millia viros robustissimos, et præceperunt eis : Ite, et percutite habitatores Jabes Galaad in ore gladii, tam uxores quam parvulos eorum.</verse><verse id="11">Et hoc erit quod observare debebitis : omne generis masculini, et mulieres quæ cognoverunt viros, interficite ; virgines autem reservate.</verse><verse id="12">Inventæque sunt de Jabes Galaad quadringentæ virgines, quæ nescierunt viri thorum : et adduxerunt eas ad castra in Silo, in terram Chanaan.</verse><verse id="13">Miseruntque nuntios ad filios Benjamin, qui erant in petra Remmon, et præceperunt eis, ut eos susciperent in pace.</verse><verse id="14">Veneruntque filii Benjamin in illo tempore, et datæ sunt eis uxores de filiabus Jabes Galaad : alias autem non repererunt, quas simili modo traderent.</verse><verse id="15">Universusque Israël valde doluit, et egit pœnitentiam super interfectione unius tribus ex Israël.</verse><verse id="16">Dixeruntque majores natu : Quid faciemus reliquis, qui non acceperunt uxores ? omnes in Benjamin feminæ conciderunt,</verse><verse id="17">et magna nobis cura, ingentique studio providendum est, ne una tribus deleatur ex Israël.</verse><verse id="18">Filias enim nostras eis dare non possumus, constricti juramento et maledictione qua diximus : Maledictus qui dederit de filiabus suis uxorem Benjamin.</verse><verse id="19">Ceperuntque consilium, atque dixerunt : Ecce solemnitas Domini est in Silo anniversaria, quæ sita est ad septentrionem urbis Bethel, et ad orientalem plagam viæ, quæ de Bethel tendit ad Sichimam, et ad meridiem oppidi Lebona.</verse><verse id="20">Præceperuntque filiis Benjamin, atque dixerunt : Ite, ad latitate in vineis.</verse><verse id="21">Cumque videritis filias Silo ad ducendos choros ex more procedere, exite repente de vineis, et rapite ex eis singuli uxores singulas, et pergite in terram Benjamin.</verse><verse id="22">Cumque venerint patres earum, ac fratres, et adversum vos queri cœperint atque jurgari, dicemus eis : Miseremini eorum : non enim rapuerunt eas jure bellantium atque victorum : sed rogantibus ut acciperent, non dedistis, et a vestra parte peccatum est.</verse><verse id="23">Feceruntque filii Benjamin ut sibi fuerat imperatum : et juxta numerum suum, rapuerunt sibi de his quæ ducebant choros, uxores singulas : abieruntque in possessionem suam ædificantes urbes, et habitantes in eis.</verse><verse id="24">Filii quoque Israël reversi sunt per tribus et familias in tabernacula sua. In diebus illis non erat rex in Israël : sed unusquisque quod sibi rectum videbatur, hoc faciebat.</verse></chapter></book><book id="8" name="Ruth" shortname="rut"><chapter id="1"><verse id="1">In diebus unius judicis, quando judices præerant, facta est fames in terra. Abiitque homo de Bethlehem Juda, ut peregrinaretur in regione Moabitide cum uxore sua ac duobus liberis.</verse><verse id="2">Ipse vocabatur Elimelech, et uxor ejus Noëmi : et duo filii, alter Mahalon, et alter Chelion, Ephrathæi de Bethlehem Juda. Ingressique regionem Moabitidem, morabantur ibi.</verse><verse id="3">Et mortuus est Elimelech maritus Noëmi : remansitque ipsa cum filiis.</verse><verse id="4">Qui acceperunt uxores Moabitidas, quarum una vocabatur Orpha, altera vero Ruth. Manseruntque ibi decem annis,</verse><verse id="5">et ambo mortui sunt, Mahalon videlicet et Chelion : remansitque mulier orbata duobus liberis ac marito.</verse><verse id="6">Et surrexit ut in patriam pergeret cum utraque nuru sua de regione Moabitide : audierat enim quod respexisset Dominus populum suum, et dedisset eis escas.</verse><verse id="7">Egressa est itaque de loco peregrinationis suæ, cum utraque nuru : et jam in via revertendi posita in terram Juda,</verse><verse id="8">dixit ad eas : Ite in domum matris vestræ : faciat vobiscum Dominus misericordiam, sicut fecistis cum mortuis, et mecum.</verse><verse id="9">Det vobis invenire requiem in domibus virorum quos sortituræ estis. Et osculata est eas. Quæ elevata voce flere cœperunt,</verse><verse id="10">et dicere : Tecum pergemus ad populum tuum.</verse><verse id="11">Quibus illa respondit : Revertimini, filiæ meæ, cur venitis mecum ? num ultra habeo filios in utero meo, ut viros ex me sperare possitis ?</verse><verse id="12">Revertimini, filiæ meæ, et abite : jam enim senectute confecta sum, nec apta vinculo conjugali : etiamsi possem hac nocte concipere, et parere filios,</verse><verse id="13">si eos expectare velitis donec crescant, et annos pubertatis impleant, ante eritis vetulæ quam nubatis. Nolite, quæso, filiæ meæ : quia vestra angustia magis me premit, et egressa est manus Domini contra me.</verse><verse id="14">Elevata igitur voce, rursum flere cœperunt : Orpha osculata est socrum, ac reversa est ; Ruth adhæsit socrui suæ :</verse><verse id="15">cui dixit Noëmi : En reversa est cognata tua ad populum suum, et ad deos suos, vade cum ea.</verse><verse id="16">Quæ respondit : Ne adverseris mihi ut relinquam te et abeam : quocumque enim perrexeris, pergam, et ubi morata fueris, et ego pariter morabor. Populus tuus populus meus, et Deus tuus Deus meus.</verse><verse id="17">Quæ te terra morientem susceperit, in ea moriar : ibique locum accipiam sepulturæ. Hæc mihi faciat Dominus, et hæc addat, si non sola mors me et te separaverit.</verse><verse id="18">Videns ergo Noëmi quod obstinato animo Ruth decrevisset secum pergere, adversari noluit, nec ad suos ultra reditum persuadere :</verse><verse id="19">profectæque sunt simul, et venerunt in Bethlehem. Quibus urbem ingressis, velox apud cunctos fama percrebruit : dicebantque mulieres : Hæc est illa Noëmi.</verse><verse id="20">Quibus ait : Ne vocetis me Noëmi (id est, pulchram), sed vocate me Mara (id est, amaram), quia amaritudine valde replevit me Omnipotens.</verse><verse id="21">Egressa sum plena, et vacuam reduxit me Dominus. Cur ergo vocatis me Noëmi, quam Dominus humiliavit, et afflixit Omnipotens ?</verse><verse id="22">Venit ergo Noëmi cum Ruth Moabitide nuru sua, de terra peregrinationis suæ : ac reversa est in Bethlehem, quando primum hordea metebantur.</verse></chapter><chapter id="2"><verse id="1">Erat autem viro Elimelech consanguineus, homo potens, et magnarum opum, nomine Booz.</verse><verse id="2">Dixitque Ruth Moabitis ad socrum suam : Si jubes, vadam in agrum, et colligam spicas quæ fugerint manus metentium, ubicumque clementis in me patrisfamilias reperero gratiam. Cui illa respondit : Vade, filia mea.</verse><verse id="3">Abiit itaque et colligebat spicas post terga metentium. Accidit autem ut ager ille haberet dominum nomine Booz, qui erat de cognatione Elimelech.</verse><verse id="4">Et ecce, ipse veniebat de Bethlehem, dixitque messoribus : Dominus vobiscum. Qui responderunt ei : Benedicat tibi Dominus.</verse><verse id="5">Dixitque Booz juveni, qui messoribus præerat : Cujus est hæc puella ?</verse><verse id="6">Cui respondit : Hæc est Moabitis, quæ venit cum Noëmi, de regione Moabitide,</verse><verse id="7">et rogavit ut spicas colligeret remanentes, sequens messorum vestigia : et de mane usque nunc stat in agro, et ne ad momentum quidem domum reversa est.</verse><verse id="8">Et ait Booz ad Ruth : Audi, filia, ne vadas in alterum agrum ad colligendum, nec recedas ab hoc loco : sed jungere puellis meis,</verse><verse id="9">et ubi messuerint, sequere. Mandavi enim pueris meis, ut nemo molestus sit tibi : sed etiam si sitieris, vade ad sarcinulas, et bibe aquas, de quibus et pueri bibunt.</verse><verse id="10">Quæ cadens in faciem suam et adorans super terram, dixit ad eum : Unde mihi hoc, ut invenirem gratiam ante oculos tuos, et nosse me dignareris peregrinam mulierem ?</verse><verse id="11">Cui ille respondit : Nuntiata sunt mihi omnia quæ feceris socrui tuæ post mortem viri tui : et quod reliqueris parentes tuos, et terram in qua nata es, et veneris ad populum, quem antea nesciebas.</verse><verse id="12">Reddat tibi Dominus pro opere tuo, et plenam mercedem recipias a Domino Deo Israël, ad quem venisti, et sub cujus confugisti alas.</verse><verse id="13">Quæ ait : Inveni gratiam apud oculos tuos, domine mi, qui consolatus es me, et locutus es ad cor ancillæ tuæ, quæ non sum similis unius puellarum tuarum.</verse><verse id="14">Dixitque ad eam Booz : Quando hora vescendi fuerit, veni huc, et comede panem, et intinge buccellam tuam in aceto. Sedit itaque ad messorum latus, et congessit polentam sibi, comeditque et saturata est, et tulit reliquias.</verse><verse id="15">Atque inde surrexit, ut spicas ex more colligeret. Præcepit autem Booz pueris suis, dicens : Etiamsi vobiscum metere voluerit, ne prohibeatis eam :</verse><verse id="16">et de vestris quoque manipulis projicite de industria, et remanere permittite, ut absque rubore colligat, et colligentem nemo corripiat.</verse><verse id="17">Collegit ergo in agro usque ad vesperam : et quæ collegerat virga cædens et excutiens, invenit hordei quasi ephi mensuram, id est, tres modios.</verse><verse id="18">Quos portans reversa est in civitatem, et ostendit socrui suæ : insuper protulit, et dedit ei de reliquiis cibi sui, quo saturata fuerat.</verse><verse id="19">Dixitque ei socrus sua : Ubi hodie collegisti, et ubi fecisti opus ? sit benedictus qui misertus est tui. Indicavitque ei apud quem fuisset operata : et nomen dixit viri, quod Booz vocaretur.</verse><verse id="20">Cui respondit Noëmi : Benedictus sit a Domino : quoniam eamdem gratiam, quam præbuerat vivis, servavit et mortuis. Rursumque ait : Propinquus noster est homo.</verse><verse id="21">Et ait Ruth : Hoc quoque, inquit, præcepit mihi, ut tamdiu messoribus ejus jungerer, donec omnes segetes meterentur.</verse><verse id="22">Cui dixit socrus : Melius est, filia mea, ut cum puellis ejus exeas ad metendum, ne in alieno agro quispiam resistat tibi.</verse><verse id="23">Juncta est itaque puellis Booz : et tamdiu cum eis messuit, donec hordea et triticum in horreis conderentur.</verse></chapter><chapter id="3"><verse id="1">Postquam autem reversa est ad socrum suam, audivit ab ea : Filia mea, quæram tibi requiem, et providebo ut bene sit tibi.</verse><verse id="2">Booz iste, cujus puellis in agro juncta es, propinquus noster est, et hac nocte aream hordei ventilat.</verse><verse id="3">Lavare igitur, et ungere, et induere cultioribus vestimentis, et descende in aream : non te videat homo, donec esum potumque finierit.</verse><verse id="4">Quando autem ierit ad dormiendum, nota locum in quo dormiat : veniesque et discooperies pallium, quo operitur a parte pedum, et projicies te, et ibi jacebis : ipse autem dicet quid agere debeas.</verse><verse id="5">Quæ respondit : Quidquid præceperis, faciam.</verse><verse id="6">Descenditque in aream, et fecit omnia quæ sibi imperaverat socrus.</verse><verse id="7">Cumque comedisset Booz, et bibisset, et factus esset hilarior, issetque ad dormiendum juxta acervum manipulorum, venit abscondite, et discooperto pallio, a pedibus ejus se projecit.</verse><verse id="8">Et ecce, nocte jam media expavit homo, et conturbatus est : viditque mulierem jacentem ad pedes suos,</verse><verse id="9">et ait illi : Quæ es ? Illaque respondit : Ego sum Ruth ancilla tua : expande pallium tuum super famulam tuam, quia propinquus es.</verse><verse id="10">Et ille : Benedicta, inquit, es a Domino, filia, et priorem misericordiam posteriore superasti : quia non est secuta juvenes, pauperes sive divites.</verse><verse id="11">Noli ergo metuere, sed quidquid dixeris mihi, faciam tibi. Scit enim omnis populus, qui habitat intra portas urbis meæ, mulierem te esse virtutis.</verse><verse id="12">Nec abnuo me propinquum, sed est alius me propinquior.</verse><verse id="13">Quiesce hac nocte : et facto mane, si te voluerit propinquitatis jure retinere, bene res acta est : sin autem ille noluerit, ego te absque ulla dubitatione suscipiam, vivit Dominus. Dormi usque mane.</verse><verse id="14">Dormivit itaque ad pedes ejus, usque ad noctis abscessum. Surrexit itaque antequam homines se cognoscerent mutuo, et dixit Booz : Cave ne quis noverit quod huc veneris.</verse><verse id="15">Et rursum : Expande, inquit, pallium tuum, quo operiris, et tene utraque manu. Qua extendente, et tenente, mensus est sex modios hordei, et posuit super eam. Quæ portans ingressa est civitatem,</verse><verse id="16">et venit ad socrum suam. Quæ dixit ei : Quid egisti, filia ? Narravitque ei omnia, quæ sibi fecisset homo.</verse><verse id="17">Et ait : Ecce sex modios hordei dedit mihi, et ait : Nolo vacuam te reverti ad socrum tuam.</verse><verse id="18">Dixitque Noëmi : Expecta, filia, donec videamus quem res exitum habeat : neque enim cessabit homo, nisi compleverit quod locutus est.</verse></chapter><chapter id="4"><verse id="1">Ascendit ergo Booz ad portam, et sedit ibi. Cumque vidisset propinquum præterire, de quo prius sermo habitus est, dixit ad eum : Declina paulisper, et sede hic : vocans eum nomine suo. Qui divertit, et sedit.</verse><verse id="2">Tollens autem Booz decem viros de senioribus civitatis, dixit ad eos : Sedete hic.</verse><verse id="3">Quibus sedentibus, locutus est ad propinquum : Partem agri fratris nostri Elimelech vendet Noëmi, quæ reversa est de regione Moabitide :</verse><verse id="4">quod audire te volui, et tibi dicere coram cunctis sedentibus, et majoribus natu de populo meo. Si vis possidere jure propinquitatis, eme, et posside : sin autem displicet tibi, hoc ipsum indica mihi, ut sciam quid facere debeam : nullus enim est propinquus, excepto te, qui prior es, et me, qui secundus sum. At ille respondit : Ego agrum emam.</verse><verse id="5">Cui dixit Booz : Quando emeris agrum de manu mulieris, Ruth quoque Moabitidem, quæ uxor defuncti fuit, debes accipere : ut suscites nomen propinqui tui in hæreditate sua.</verse><verse id="6">Qui respondit : Cedo juri propinquitatis : neque enim posteritatem familiæ meæ delere debeo : tu meo utere privilegio, quo me libenter carere profiteor.</verse><verse id="7">Hic autem erat mos antiquitus in Israël inter propinquos, ut siquando alter alteri suo juri cedebat, ut esset firma concessio, solvebat homo calceamentum suum, et dabat proximo suo : hoc erat testimonium cessionis in Israël.</verse><verse id="8">Dixit ergo propinquo suo Booz : Tolle calceamentum tuum. Quod statim solvit de pede suo.</verse><verse id="9">At ille majoribus natu, et universo populo : Testes vos, inquit, estis hodie, quod possederim omnis quæ fuerunt Elimelech, et Chelion, et Mahalon, tradente Noëmi ;</verse><verse id="10">et Ruth Moabitidem, uxorem Mahalon, in conjugium sumpserim, ut suscitem nomen defuncti in hæreditate sua, ne vocabulum ejus de familia sua ac fratribus et populo deleatur. Vos, inquam, hujus rei testes estis.</verse><verse id="11">Respondit omnis populus, qui erat in porta, et majores natu : Nos testes sumus : faciat Dominus hanc mulierem, quæ ingreditur domum tuam, sicut Rachel et Liam, quæ ædificaverunt domum Israël : ut sit exemplum virtutis in Ephratha, et habeat celebre nomen in Bethlehem :</verse><verse id="12">fiatque domus tua sicut domus Phares, quem Thamar peperit Judæ, de semine quod tibi dederit Dominus ex hac puella.</verse><verse id="13">Tulit itaque Booz Ruth, et accepit uxorem : ingressusque est ad eam, et dedit illi Dominus ut conciperet, et pareret filium.</verse><verse id="14">Dixeruntque mulieres ad Noëmi : Benedictus Dominus, qui non est passus ut deficeret successor familiæ tuæ, et vocaretur nomen ejus in Israël :</verse><verse id="15">et habeas qui consoletur animam tuam, et enutriat senectutem : de nuru enim tua natus est, quæ te diligit, et multo tibi melior est, quam si septem haberes filios.</verse><verse id="16">Susceptumque Noëmi puerum posuit in sinu suo, et nutricis ac gerulæ fungebatur officio.</verse><verse id="17">Vicinæ autem mulieris congratulantes ei, et dicentes : Natus est filius Noëmi : vocaverunt nomen ejus Obed : hic est pater Isai, patris David.</verse><verse id="18">Hæ sunt generationes Phares : Phares genuit Esron,</verse><verse id="19">Esron genuit Aram, Aram genuit Aminadab,</verse><verse id="20">Aminadab genuit Nahasson, Nahasson genuit Salmon,</verse><verse id="21">Salmon genuit Booz, Booz genuit Obed,</verse><verse id="22">Obed genuit Isai, Isai genuit David.</verse></chapter></book><book id="11" name="3 Regum" shortname="1ki"><chapter id="1"><verse id="1">Et factum est, postquam percussit Alexander Philippi Macedo, qui primus regnavit in Græcia, egressus de terra Cethim, Darium regem Persarum et Medorum :</verse><verse id="2">constituit prælia multa, et obtinuit omnium munitiones, et interfecit reges terræ,</verse><verse id="3">et pertransiit usque ad fines terræ : et accepit spolia multitudinis gentium, et siluit terra in conspectu ejus.</verse><verse id="4">Et congregavit virtutem, et exercitum fortem nimis : et exaltatum est, et elevatum cor ejus :</verse><verse id="5">et obtinuit regiones gentium, et tyrannos : et facti sunt illi in tributum.</verse><verse id="6">Et post hæc decidit in lectum, et cognovit quia moreretur.</verse><verse id="7">Et vocavit pueros suos nobiles, qui secum erant nutriti a juventute : et divisit illis regnum suum, cum adhuc viveret.</verse><verse id="8">Et regnavit Alexander annis duodecim, et mortuus est.</verse><verse id="9">Et obtinuerunt pueri ejus regnum, unusquisque in loco suo :</verse><verse id="10">et imposuerunt omnes sibi diademata post mortem ejus, et filii eorum post eos annis multis, et multiplicata sunt mala in terra.</verse><verse id="11">Et exiit ex eis radix peccatrix, Antiochus illustris, filius Antiochi regis, qui fuerat Romæ obses : et regnavit in anno centesimo trigesimo septimo regni Græcorum.</verse><verse id="12">In diebus illis, exierunt ex Israël filii iniqui, et suaserunt multis, dicentes : Eamus, et disponamus testamentum cum gentibus, quæ circa nos sunt : quia ex quo recessimus ab eis, invenerunt nos multa mala.</verse><verse id="13">Et bonus visus est sermo in oculis eorum.</verse><verse id="14">Et destinaverunt aliqui de populo, et abierunt ad regem : et dedit illis potestatem ut facerent justitiam gentium.</verse><verse id="15">Et ædificaverunt gymnasium in Jerosolymis secundum leges nationum :</verse><verse id="16">et fecerunt sibi præputia, et recesserunt a testamento sancto, et juncti sunt nationibus, et venundati sunt ut facerent malum.</verse><verse id="17">Et paratum est regnum in conspectu Antiochi, et cœpit regnare in terra Ægypti ut regnaret super duo regna.</verse><verse id="18">Et intravit in Ægyptum in multitudine gravi, in curribus, et elephantis, et equitibus, et copiosa navium multitudine :</verse><verse id="19">et constituit bellum adversus Ptolemæum regem Ægypti, et veritus est Ptolemæus a facie ejus, et fugit, et ceciderunt vulnerati multi.</verse><verse id="20">Et comprehendit civitates munitas in terra Ægypti, et accepit spolia terræ Ægypti.</verse><verse id="21">Et convertit Antiochus, postquam percussit Ægyptum in centesimo et quadragesimo tertio anno : et ascendit ad Israël,</verse><verse id="22">et ascendit Jerosolymam in multitudine gravi.</verse><verse id="23">Et intravit in sanctificationem cum superbia, et accepit altare aureum, et candelabrum luminis, et universa vasa ejus, et mensam propositionis, et libatoria, et phialas, et mortariola aurea, et velum, et coronas, et ornamentum aureum, quod in facie templi erat : et comminuit omnia.</verse><verse id="24">Et accepit argentum, et aurum, et vasa concupiscibilia : et accepit thesauros occultos, quos invenit : et sublatis omnibus, abiit in terram suam.</verse><verse id="25">Et fecit cædem hominum, et locutus est in superbia magna.</verse><verse id="26">Et factus est planctus magnus in Israël, et in omni loco eorum :</verse><verse id="27">et ingemuerunt principes et seniores ; virgines et juvenes infirmati sunt : et speciositas mulierum immutata est.</verse><verse id="28">Omnis maritus sumpsit lamentum, et quæ sedebant in thoro maritali, lugebant :</verse><verse id="29">et commota est terra super habitantes in ea, et universa domus Jacob induit confusionem.</verse><verse id="30">Et post duos annos dierum, misit rex principem tributorum in civitates Juda, et venit Jerusalem cum turba magna.</verse><verse id="31">Et locutus est ad eos verba pacifica in dolo : et crediderunt ei.</verse><verse id="32">Et irruit super civitatem repente, et percussit eam plaga magna, et perdidit populum multum ex Israël.</verse><verse id="33">Et accepit spolia civitatis : et succendit eam igni, et destruxit domos ejus, et muros ejus in circuitu :</verse><verse id="34">et captivas duxerunt mulieres, et natos et pecora possederunt.</verse><verse id="35">Et ædificaverunt civitatem David muro magno et firmo, et turribus firmis, et facta est illis in arcem :</verse><verse id="36">et posuerunt illic gentem peccatricem viros iniquos, et convaluerunt in ea : et posuerunt arma, et escas, et congregaverunt spolia Jerusalem :</verse><verse id="37">et reposuerunt illic : et facti sunt in laqueum magnum.</verse><verse id="38">Et factum est hoc ad insidias sanctificationi, et in diabolum malum in Israël :</verse><verse id="39">et effuderunt sanguinem innocentem per circuitum sanctificationis, et contaminaverunt sanctificationem.</verse><verse id="40">Et fugerunt habitatores Jerusalem propter eos, et facta est habitatio exterorum, et facta est extera semini suo, et nati ejus reliquerunt eam.</verse><verse id="41">Sanctificatio ejus desolata est sicut solitudo ; dies festi ejus conversi sunt in luctum, sabbata ejus in opprobrium, honores ejus in nihilum.</verse><verse id="42">Secundum gloriam ejus multiplicata est ignominia ejus, et sublimitas ejus conversa est in luctum.</verse><verse id="43">Et scripsit rex Antiochus omni regno suo ut esset omnis populus unus : et relinqueret unusquisque legem suam.</verse><verse id="44">Et consenserunt omnes gentes secundum verbum regis Antiochi :</verse><verse id="45">et multi ex Israël consenserunt servituti ejus, et sacrificaverunt idolis, et coinquinaverunt sabbatum.</verse><verse id="46">Et misit rex libros per manus nuntiorum in Jerusalem, et in omnes civitates Juda, ut sequerentur leges gentium terræ,</verse><verse id="47">et prohiberent holocausta et sacrificia, et placationes fieri in templo Dei,</verse><verse id="48">et prohiberent celebrari sabbatum, et dies solemnes :</verse><verse id="49">et jussit coinquinari sancta, et sanctum populum Israël.</verse><verse id="50">Et jussit ædificari aras, et templa, et idola, et immolari carnes suillas, et pecora communia,</verse><verse id="51">et relinquere filios suos incircumcisos, et coinquinari animas eorum in omnibus immundis, et abominationibus, ita ut obliviscerentur legem, et immutarent omnes justificationes Dei :</verse><verse id="52">et quicumque non fecissent secundum verbum regis Antiochi, morerentur.</verse><verse id="53">Secundum omnia verba hæc scripsit omni regno suo : et præposuit principes populo, qui hæc fieri cogerent.</verse></chapter><chapter id="2"><verse id="1">In diebus illis surrexit Mathathias filius Joannis filii Simeonis, sacerdos ex filiis Joarib, ab Jerusalem, et consedit in monte Modin :</verse><verse id="2">et habebat filios quinque, Joannem, qui cognominabatur Gaddis :</verse><verse id="3">et Simonem, qui cognominabatur Thasi :</verse><verse id="4">et Judam, qui vocabatur Machabæus :</verse><verse id="5">et Eleazarum, qui cognominabatur Abaron : et Jonathan, qui cognominabatur Apphus :</verse><verse id="6">hi viderunt mala, quæ fiebant in populo Juda, et in Jerusalem.</verse><verse id="7">Et dixit Mathathias : Væ mihi ! ut quid natus sum videre contritionem populi mei, et contritionem civitatis sanctæ, et sedere illic, cum datur in manibus inimicorum ?</verse><verse id="8">Sancta in manu extraneorum facta sunt : templum ejus sicut homo ignobilis.</verse><verse id="9">Vasa gloriæ ejus captiva abducta sunt : trucidati sunt senes ejus in plateis, et juvenes ejus ceciderunt in gladio inimicorum.</verse><verse id="10">Quæ gens non hæreditavit regnum ejus et non obtinuit spolia ejus ?</verse><verse id="11">Omnis compositio ejus ablata est. Quæ erat libera, facta est ancilla.</verse><verse id="12">Et ecce sancta nostra, et pulchritudo nostra, et claritas nostra desolata est, et coinquinaverunt ea gentes.</verse><verse id="13">Quo ergo nobis adhuc vivere ?</verse><verse id="14">Et scidit vestimenta sua Mathathias, et filii ejus : et operuerunt se ciliciis, et planxerunt valde.</verse><verse id="15">Et venerunt illuc qui missi erant a rege Antiocho, ut cogerent eos, qui confugerant in civitatem Modin, immolare, et accendere thura, et a lege Dei discedere.</verse><verse id="16">Et multi de populo Israël consentientes accesserunt ad eos : sed Mathathias et filii ejus constanter steterunt.</verse><verse id="17">Et respondentes qui missi erant ab Antiocho, dixerunt Mathathiæ : Princeps, et clarissimus et magnus es in hac civitate, et ornatus filiis et fratribus :</verse><verse id="18">ergo accede prior, et fac jussum regis, sicut fecerunt omnes gentes, et viri Juda, et qui remanserunt in Jerusalem : et eris tu, et filii tui, inter amicos regis, et amplificatus auro, et argento, et muneribus multis.</verse><verse id="19">Et respondit Mathathias, et dixit magna voce : Etsi omnes gentes regi Antiocho obediunt, ut discedat unusquisque a servitute legis patrum suorum, et consentiat mandatis ejus :</verse><verse id="20">ego et filii mei, et fratres mei, obediemus legi patrum nostrorum :</verse><verse id="21">propitius sit nobis Deus : non est nobis utile relinquere legem, et justitias Dei :</verse><verse id="22">non audiemus verba regis Antiochi, nec sacrificabimus transgredientes legis nostræ mandata, ut eamus altera via.</verse><verse id="23">Et ut cessavit loqui verba hæc, accessit quidam Judæus in omnium oculis sacrificare idolis super aram in civitate Modin, secundum jussum regis :</verse><verse id="24">et vidit Mathathias, et doluit, et contremuerunt renes ejus, et accensus est furor ejus secundum judicium legis, et insiliens trucidavit eum super aram :</verse><verse id="25">sed et virum, quem rex Antiochus miserat, qui cogebat immolare, occidit in ipso tempore, et aram destruxit :</verse><verse id="26">et zelatus est legem, sicut fecit Phinees Zamri filio Salomi.</verse><verse id="27">Et exclamavit Mathathias voce magna in civitate, dicens : Omnis qui zelum habet legis, statuens testamentum, exeat post me.</verse><verse id="28">Et fugit ipse, et filii ejus in montes, et reliquerunt quæcumque habebant in civitate.</verse><verse id="29">Tunc descenderunt multi quærentes judicium, et justitiam, in desertum :</verse><verse id="30">et sederunt ibi ipsi, et filii eorum, et mulieres eorum, et pecora eorum : quoniam inundaverunt super eos mala.</verse><verse id="31">Et renuntiatum est viris regis, et exercitui qui erat in Jerusalem civitate David, quoniam discessissent viri quidam, qui dissipaverunt mandatum regis, in loca occulta in deserto, et abiissent post illos multi.</verse><verse id="32">Et statim perrexerunt ad eos, et constituerunt adversus eos prælium in die sabbatorum,</verse><verse id="33">et dixerunt ad eos : Resistitis et nunc adhuc ? exite, et facite secundum verbum regis Antiochi, et vivetis.</verse><verse id="34">Et dixerunt : Non exibimus, neque faciemus verbum regis, ut polluamus diem sabbatorum.</verse><verse id="35">Et concitaverunt adversus eos prælium.</verse><verse id="36">Et non responderunt eis, nec lapidem miserunt in eos, nec oppilaverunt loca occulta,</verse><verse id="37">dicentes : Moriamur omnes in simplicitate nostra : et testes erunt super nos cælum et terra, quod injuste perditis nos.</verse><verse id="38">Et intulerunt illis bellum sabbatis : et mortui sunt ipsi, et uxores eorum, et filii eorum, et pecora eorum usque ad mille animas hominum.</verse><verse id="39">Et cognovit Mathathias et amici ejus, et luctum habuerunt super eos valde.</verse><verse id="40">Et dixit vir proximo suo : Si omnes fecerimus sicut fratres nostri fecerunt, et non pugnaverimus adversus gentes pro animabus nostris et justificationibus nostris, nunc citius disperdent nos a terra.</verse><verse id="41">Et cogitaverunt in die illa, dicentes : Omnis homo, quicumque venerit ad nos in bello die sabbatorum, pugnemus adversus eum : et non moriemur omnes, sicut mortui sunt fratres nostri in occultis.</verse><verse id="42">Tunc congregata est ad eos synagoga Assidæorum fortis viribus ex Israël, omnis voluntarius in lege :</verse><verse id="43">et omnes, qui fugiebant a malis, additi sunt ad eos, et facti sunt illis ad firmamentum.</verse><verse id="44">Et collegerunt exercitum, et percusserunt peccatores in ira sua, et viros iniquos in indignatione sua : et ceteri fugerunt ad nationes, ut evaderent.</verse><verse id="45">Et circuivit Mathathias et amici ejus, et destruxerunt aras :</verse><verse id="46">et circumciderunt pueros incircumcisos quotquot invenerunt in finibus Israël : et in fortitudine.</verse></chapter><chapter id="3"><verse id="1">Et surrexit Judas, qui vocabatur Machabæus, filius ejus, pro eo :</verse><verse id="2">et adjuvabant eum omnes fratres ejus, et universi qui se conjunxerant patri ejus, et præliabantur prælium Israël cum lætitia.</verse><verse id="3">Et dilatavit gloriam populo suo,
et induit se loricam sicut gigas,
et succinxit se arma bellica sua in præliis,
et protegebat castra gladio suo.</verse><verse id="4">Similis factus est leoni in operibus suis,
et sicut catulus leonis rugiens in venatione.</verse><verse id="5">Et persecutus est iniquos perscrutans eos :
et qui conturbabant populum suum, eos succendit flammis :</verse><verse id="6">et repulsi sunt inimici ejus præ timore ejus,
et omnes operarii iniquitatis conturbati sunt :
et directa est salus in manu ejus.</verse><verse id="7">Et exacerbabat reges multos,
et lætificabat Jacob in operibus suis,
et in sæculum memoria ejus in benedictione.</verse><verse id="8">Et perambulavit civitates Juda,
et perdidit impios ex eis,
et avertit iram ab Israël.</verse><verse id="9">Et nominatus est usque ad novissimum terræ,
et congregavit pereuntes.</verse><verse id="10">Et congregavit Apollonius gentes, et a Samaria virtutem multam et magnam ad bellandum contra Israël.</verse><verse id="11">Et cognovit Judas, et exiit obviam illi : et percussit, et occidit illum : et ceciderunt vulnerati multi, et reliqui fugerunt.</verse><verse id="12">Et accepit spolia eorum : et gladium Apollonii abstulit Judas, et erat pugnans in eo omnibus diebus.</verse><verse id="13">Et audivit Seron princeps exercitus Syriæ, quod congregavit Judas congregationem fidelium, et ecclesiam secum,</verse><verse id="14">et ait : Faciam mihi nomen, et glorificabor in regno, et debellabo Judam, et eos qui cum ipso sunt, qui spernebant verbum regis.</verse><verse id="15">Et præparavit se : et ascenderunt cum eo castra impiorum fortes auxiliarii ut facerent vindictam in filios Israël.</verse><verse id="16">Et appropinquaverunt usque ad Bethoron : et exivit Judas obviam illi cum paucis.</verse><verse id="17">Ut autem viderunt exercitum venientem sibi obviam, dixerunt Judæ : Quomodo poterimus pauci pugnare contra multitudinem tantam, et tam fortem, et nos fatigati sumus jejunio hodie ?</verse><verse id="18">Et ait Judas : Facile est concludi multos in manus paucorum : et non est differentia in conspectu Dei cæli liberare in multis, et in paucis :</verse><verse id="19">quoniam non in multitudine exercitus victoria belli, sed de cælo fortitudo est.</verse><verse id="20">Ipsi veniunt ad nos in multitudine contumaci, et superbia, ut disperdant nos, et uxores nostras, et filios nostros, et ut spolient nos :</verse><verse id="21">nos vero pugnabimus pro animabus nostris, et legibus nostris :</verse><verse id="22">et ipse Dominus conteret eos ante faciem nostram : vos autem ne timueritis eos.</verse><verse id="23">Ut cessavit autem loqui, insiluit in eos subito : et contritus est Seron et exercitus ejus in conspectu ipsius :</verse><verse id="24">et persecutus est eum in descensu Bethoron usque in campum, et ceciderunt ex eis octingenti viri, reliqui autem fugerunt in terram Philisthiim.</verse><verse id="25">Et cecidit timor Judæ ac fratrum ejus, et formido super omnes gentes in circuitu eorum :</verse><verse id="26">et pervenit ad regem nomen ejus, et de præliis Judæ narrabant omnes gentes.</verse><verse id="27">Ut audivit autem rex Antiochus sermones istos, iratus est animo : et misit, et congregavit exercitum universi regni sui, castra fortia valde :</verse><verse id="28">et aperuit ærarium suum, et dedit stipendia exercitui in annum : et mandavit illis ut essent parati ad omnia.</verse></chapter><chapter id="4"><verse id="1">Et assumpsit Gorgias quinque millia virorum, et mille equites electos : et moverunt castra nocte,</verse><verse id="2">ut applicarent ad castra Judæorum, et percuterent eos subito : et filii, qui erant ex arce, erant illis duces.</verse><verse id="3">Et audivit Judas, et surrexit ipse et potentes percutere virtutem exercituum regis, qui erant in Emmaum :</verse><verse id="4">adhuc enim dispersus erat exercitus a castris.</verse><verse id="5">Et venit Gorgias in castra Judæ noctu, et neminem invenit : et quærebat eos in montibus, quoniam dixit : Fugiunt hi a nobis.</verse><verse id="6">Et cum dies factus esset, apparuit Judas in campo cum tribus millibus virorum tantum, qui tegumenta et gladios non habebant :</verse><verse id="7">et viderunt castra gentium valida, et loricatos et equitatus in circuitu eorum, et hi docti ad prælium.</verse><verse id="8">Et ait Judas viris, qui secum erant : Ne timueritis multitudinem eorum, et impetum eorum ne formidetis.</verse><verse id="9">Mementote qualiter salvi facti sunt patres nostri in mari Rubro, cum sequeretur eos Pharao cum exercitu multo.</verse><verse id="10">Et nunc clamemus in cælum : et miserebitur nostri Dominus, et memor erit testamenti patrum nostrorum, et conteret exercitum istum ante faciem nostram hodie :</verse><verse id="11">et scient omnes gentes quia est qui redimat et liberet Israël.</verse><verse id="12">Et elevaverunt alienigenæ oculos suos, et viderunt eos venientes ex adverso.</verse><verse id="13">Et exierunt de castris in prælium, et tuba cecinerunt hi qui erant cum Juda.</verse><verse id="14">Et congressi sunt : et contritæ sunt gentes, et fugerunt in campum.</verse><verse id="15">Novissimi autem omnes ceciderunt in gladio, et persecuti sunt eos usque Gezeron, et usque in campos Idumææ, et Azoti, et Jamniæ : et ceciderunt ex illis usque ad tria millia virorum.</verse><verse id="16">Et reversus est Judas, et exercitus ejus sequens eum.</verse><verse id="17">Dixitque ad populum : Non concupiscatis spolia : quia bellum contra nos est,</verse><verse id="18">et Gorgias et exercitus ejus prope nos in monte : sed state nunc contra inimicos nostros, et expugnate eos, et sumetis postea spolia securi.</verse><verse id="19">Et adhuc loquente Juda hæc, ecce apparuit pars quædam prospiciens de monte.</verse><verse id="20">Et vidit Gorgias quod in fugam conversi sunt sui, et succenderunt castra : fumus enim, qui videbatur, declarabat quod factum est.</verse><verse id="21">Quibus illi conspectis timuerunt valde, aspicientes simul et Judam, et exercitum in campo paratum ad prælium.</verse><verse id="22">Et fugerunt omnes in campum alienigenarum :</verse><verse id="23">et Judas reversus est ad spolia castrorum, et acceperunt aurum multum, et argentum, et hyacinthinum, et purpuram marinam, et opes magnas.</verse><verse id="24">Et conversi, hymnum canebant, et benedicebant Deum in cælum, quoniam bonus est, quoniam in sæculum misericordia ejus.</verse><verse id="25">Et facta est salus magna in Israël in die illa.</verse><verse id="26">Quicumque autem alienigenarum evaserunt, venerunt, et nuntiaverunt Lysiæ universa quæ acciderant.</verse><verse id="27">Quibus ille auditis, consternatus animo deficiebat : quod non qualia voluit, talia contigerunt in Israël, et qualia mandavit rex.</verse><verse id="28">Et sequenti anno, congregavit Lysias virorum electorum sexaginta millia, et equitum quinque millia, ut debellaret eos.</verse><verse id="29">Et venerunt in Judæam, et castra posuerunt in Bethoron, et occurrit illis Judas cum decem millibus viris.</verse><verse id="30">Et viderunt exercitum fortem, et oravit, et dixit : Benedictus es, salvator Israël, qui contrivisti impetum potentis in manu servi tui David, et tradidisti castra alienigenarum in manu Jonathæ filii Saul, et armigeri ejus.</verse><verse id="31">Conclude exercitum istum in manu populi tui Israël, et confundantur in exercitu suo et equitibus.</verse><verse id="32">Da illis formidinem, et tabefac audaciam virtutis eorum, et commoveantur contritione sua.</verse><verse id="33">Dejice illos gladio diligentium te : et collaudent te omnes, qui noverunt nomen tuum, in hymnis.</verse><verse id="34">Et commiserunt prælium : et ceciderunt de exercitu Lysiæ quinque millia virorum.</verse></chapter><chapter id="5"><verse id="1">Et factum est, ut audierunt gentes in circuitu quia ædificatum est altare et sanctuarium sicut prius, iratæ sunt valde :</verse><verse id="2">et cogitabant tollere genus Jacob, qui erant inter eos, et cœperunt occidere de populo, et persequi.</verse><verse id="3">Et debellabat Judas filios Esau in Idumæa, et eos qui erant in Acrabathane, quia circumsedebant Israëlitas : et percussit eos plaga magna.</verse><verse id="4">Et recordatus est malitiam filiorum Bean, qui erant populo in laqueum et in scandalum, insidiantes ei in via.</verse><verse id="5">Et conclusi sunt ab eo in turribus, et applicuit ad eos, et anathematizavit eos, et incendit turres eorum igni cum omnibus qui in eis erant.</verse><verse id="6">Et transivit ad filios Ammon, et invenit manum fortem, et populum copiosum, et Timotheum ducem ipsorum :</verse><verse id="7">et commisit cum eis prælia multa, et contriti sunt in conspectu eorum, et percussit eos :</verse><verse id="8">et cepit Gazer civitatem et filias ejus, et reversus est in Judæam.</verse><verse id="9">Et congregatæ sunt gentes quæ sunt in Galaad adversus Israëlitas, qui erant in finibus eorum, ut tollerent eos : et fugerunt in Datheman munitionem.</verse><verse id="10">Et miserunt litteras ad Judam et fratres ejus, dicentes : Congregatæ sunt adversum nos gentes per circuitum, ut nos auferant,</verse><verse id="11">et parant venire, et occupare munitionem, in quam confugimus : et Timotheus est dux exercitus eorum.</verse><verse id="12">Nunc ergo veni, et eripe nos de manibus eorum, quia cecidit multitudo de nobis.</verse><verse id="13">Et omnes fratres nostri, qui erant in locis Tubin, interfecti sunt : et captivas duxerunt uxores eorum, et natos, et spolia, et peremerunt illic fere mille viros.</verse><verse id="14">Et adhuc epistolæ legebantur, et ecce alii nuntii venerunt de Galilæa conscissis tunicis, nuntiantes secundum verba hæc :</verse><verse id="15">dicentes convenisse adversum se a Ptolemaida, et Tyro, et Sidone : et repleta est omnis Galilæa alienigenis, ut nos consumant.</verse><verse id="16">Ut audivit autem Judas et populus sermones istos, convenit ecclesia magna cogitare quid facerent fratribus suis, qui in tribulatione erant, et expugnabantur ab eis.</verse><verse id="17">Dixitque Judas Simoni fratri suo : Elige tibi viros, et vade, et libera fratres tuos in Galilæa : ego autem et frater meus Jonathas ibimus in Galaaditim.</verse><verse id="18">Et reliquit Josephum filium Zachariæ, et Azariam, duces populi, cum residuo exercitu in Judæa ad custodiam :</verse></chapter><chapter id="6"><verse id="1">Et rex Antiochus perambulabat superiores regiones, et audivit esse civitatem Elymaidem in Perside nobilissimam, et copiosam in argento et auro,</verse><verse id="2">templumque in ea locuples valde, et illic velamina aurea, et loricæ, et scuta, quæ reliquit Alexander Philippi rex Macedo, qui regnavit primus in Græcia.</verse><verse id="3">Et venit, et quærebat capere civitatem, et deprædari eam : et non potuit, quoniam innotuit sermo his qui erant in civitate :</verse><verse id="4">et insurrexerunt in prælium, et fugit inde, et abiit cum tristitia magna, et reversus est in Babyloniam.</verse><verse id="5">Et venit qui nuntiaret ei in Perside, quia fugata sunt castra quæ erant in terra Juda :</verse><verse id="6">et quia abiit Lysias cum virtute forti in primis, et fugatus est a facie Judæorum, et invaluerunt armis, et viribus, et spoliis multis, quæ ceperunt de castris, quæ exciderunt :</verse><verse id="7">et quia diruerunt abominationem, quam ædificaverat super altare quod erat in Jerusalem : et sanctificationem, sicut prius, circumdederunt muris excelsis, sed et Bethsuram civitatem suam.</verse><verse id="8">Et factum est ut audivit rex sermones istos, expavit, et commotus est valde : et decidit in lectum, et incidit in languorem præ tristitia, quia non factum est ei sicut cogitabat.</verse><verse id="9">Et erat illic per dies multos, quia renovata est in eo tristitia magna, et arbitratus est se mori.</verse><verse id="10">Et vocavit omnes amicos suos, et dixit illis : Recessit somnus ab oculis meis, et concidi, et corrui corde præ sollicitudine :</verse><verse id="11">et dixi in corde meo : In quantam tribulationem deveni, et in quos fluctus tristitiæ, in qua nunc sum : qui jucundus eram, et dilectus in potestate mea !</verse><verse id="12">Nunc vero reminiscor malorum quæ feci in Jerusalem, unde et abstuli omnia spolia aurea et argentea quæ erant in ea, et misi auferre habitantes Judæam sine causa.</verse><verse id="13">Cognovi ergo quia propterea invenerunt me mala ista : et ecce pereo tristitia magna in terra aliena.</verse><verse id="14">Et vocavit Philippum, unum de amicis suis, et præposuit eum super universum regnum suum :</verse><verse id="15">et dedit ei diadema, et stolam suam, et annulum, ut adduceret Antiochum filium suum, et nutriret eum, et regnaret.</verse><verse id="16">Et mortuus est illic Antiochus rex anno centesimo quadragesimo nono.</verse><verse id="17">Et cognovit Lysias quoniam mortuus est rex, et constituit regnare Antiochum filium ejus, quem nutrivit adolescentem : et vocavit nomen ejus Eupator.</verse><verse id="18">Et hi qui erant in arce, concluserant Israël in circuitu sanctorum : et quærebant eis mala semper, et firmamentum gentium.</verse><verse id="19">Et cogitavit Judas disperdere eos : et convocavit universum populum, ut obsiderent eos.</verse><verse id="20">Et convenerunt simul, et obsederunt eos anno centesimo quinquagesimo, et fecerunt ballistas et machinas.</verse><verse id="21">Et exierunt quidam ex eis qui obsidebantur : et adjunxerunt se illis aliqui impii ex Israël,</verse><verse id="22">et abierunt ad regem, et dixerunt : Quousque non facis judicium, et vindicas fratres nostros ?</verse><verse id="23">Nos decrevimus servire patri tuo, et ambulare in præceptis ejus, et obsequi edictis ejus :</verse><verse id="24">et filii populi nostri propter hoc alienabant se a nobis, et quicumque inveniebantur ex nobis, interficiebantur, et hæreditates nostræ diripiebantur.</verse><verse id="25">Et non ad nos tantum extenderunt manum, sed et in omnes fines nostros :</verse><verse id="26">et ecce applicuerunt hodie ad arcem Jerusalem occupare eam, et munitionem Bethsuram munierunt :</verse><verse id="27">et nisi præveneris eos velocius, majora quam hæc facient, et non poteris obtinere eos.</verse><verse id="28">Et iratus est rex, ut hæc audivit : et convocavit omnes amicos suos, et principes exercitus sui, et eos qui super equites erant :</verse><verse id="29">sed et de regnis aliis et de insulis maritimis venerunt ad eum exercitus conductitii.</verse><verse id="30">Et erat numerus exercitus ejus, centum millia peditum, et viginti millia equitum, et elephanti triginta duo, docti ad prælium.</verse><verse id="31">Et venerunt per Idumæam, et applicuerunt ad Bethsuram, et pugnaverunt dies multos : et fecerunt machinas, et exierunt, et succenderunt eas igni, et pugnaverunt viriliter.</verse><verse id="32">Et recessit Judas ab arce, et movit castra ad Bethzacharam contra castra regis.</verse><verse id="33">Et surrexit rex ante lucem, et concitavit exercitus in impetum contra viam Bethzacharam : et comparaverunt se exercitus in prælium, et tubis cecinerunt :</verse><verse id="34">et elephantis ostenderunt sanguinem uvæ et mori, ad acuendos eos in prælium :</verse><verse id="35">et diviserunt bestias per legiones, et astiterunt singulis elephantis mille viri in loricis concatenatis, et galeæ æreæ in capitibus eorum : et quingenti equites ordinati unicuique bestiæ electi erant.</verse><verse id="36">Hi ante tempus, ubicumque erat bestia, ibi erant : et quocumque ibat, ibant, et non discedebant ab ea.</verse><verse id="37">Sed et turres ligneæ super eos firmæ protegentes super singulas bestias : et super eas machinæ : et super singulas viri virtutis triginta duo, qui pugnabant desuper : et Indus magister bestiæ.</verse><verse id="38">Et residuum equitatum hinc et inde statuit in duas partes, tubis exercitum commovere, et perurgere constipatos in legionibus ejus.</verse></chapter><chapter id="7"><verse id="1">Anno centesimo quinquagesimo primo, exiit Demetrius Seleuci filius ab urbe Roma, et ascendit cum paucis viris in civitatem maritimam, et regnavit illic.</verse><verse id="2">Et factum est, ut ingressus est domum regni patrum suorum, comprehendit exercitus Antiochum et Lysiam, ut adducerent eos ad eum.</verse><verse id="3">Et res ei innotuit, et ait : Nolite mihi ostendere faciem eorum.</verse><verse id="4">Et occidit eos exercitus. Et sedit Demetrius super sedem regni sui.</verse><verse id="5">Et venerunt ad eum viri iniqui et impii ex Israël : et Alcimus dux eorum, qui volebat fieri sacerdos.</verse><verse id="6">Et accusaverunt populum apud regem, dicentes : Perdidit Judas et fratres ejus omnes amicos tuos, et nos dispersit de terra nostra.</verse><verse id="7">Nunc ergo mitte virum, cui credis, ut eat, et videat exterminium omne quod fecit nobis, et regionibus regis : et puniat omnes amicos ejus, et adjutores eorum.</verse><verse id="8">Et elegit rex ex amicis suis Bacchidem, qui dominabatur trans flumen magnum in regno, et fidelem regi : et misit eum,</verse><verse id="9">ut videret exterminium quod fecit Judas : sed et Alcimum impium constituit in sacerdotium, et mandavit ei facere ultionem in filios Israël.</verse><verse id="10">Et surrexerunt, et venerunt cum exercitu magno in terram Juda : et miserunt nuntios, et locuti sunt ad Judam et ad fratres ejus verbis pacificis in dolo.</verse><verse id="11">Et non intenderunt sermonibus eorum : viderunt enim quia venerunt cum exercitu magno.</verse><verse id="12">Et convenerunt ad Alcimum et Bacchidem congregatio scribarum requirere quæ justa sunt :</verse><verse id="13">et primi, Assidæi qui erant in filiis Israël : et exquirebant ab eis pacem.</verse><verse id="14">Dixerunt enim : Homo sacerdos de semine Aaron venit ; non decipiet nos :</verse><verse id="15">et locutus est cum eis verba pacifica, et juravit illis, dicens : Non inferemus vobis malum, neque amicis vestris.</verse><verse id="16">Et crediderunt ei : et comprehendit ex eis sexaginta viros, et occidit eos in una die, secundum verbum quod scriptum est :</verse><verse id="17">Carnes sanctorum tuorum, et sanguinem ipsorum effuderunt in circuitu Jerusalem, et non erat qui sepeliret.</verse><verse id="18">Et incubuit timor et tremor in omnem populum : quia dixerunt : Non est veritas, et judicium in eis : transgressi sunt enim constitutum, et jusjurandum quod juraverunt.</verse><verse id="19">Et movit Bacchides castra ab Jerusalem, et applicuit in Bethzecha : et misit, et comprehendit multos ex eis qui a se effugerant : et quosdam de populo mactavit, et in puteum magnum projecit.</verse><verse id="20">Et commisit regionem Alcimo, et reliquit cum eo auxilium in adjutorium ipsi. Et abiit Bacchides ad regem :</verse><verse id="21">et satis agebat Alcimus pro principatu sacerdotii sui :</verse><verse id="22">et convenerunt ad eum omnes, qui perturbabant populum suum, et obtinuerunt terram Juda, et fecerunt plagam magnam in Israël.</verse><verse id="23">Et vidit Judas omnia mala quæ fecit Alcimus et qui cum eo erant filiis Israël, multo plus quam gentes :</verse><verse id="24">et exiit in omnes fines Judææ in circuitu, et fecit vindictam in viros desertores, et cessaverunt ultra exire in regionem.</verse><verse id="25">Vidit autem Alcimus quod prævaluit Judas et qui cum eo erant, et cognovit quia non potest sustinere eos : et regressus est ad regem, et accusavit eos multis criminibus.</verse><verse id="26">Et misit rex Nicanorem, unum ex principibus suis nobilioribus, qui erat inimicitias exercens contra Israël : et mandavit ei evertere populum.</verse><verse id="27">Et venit Nicanor in Jerusalem cum exercitu magno, et misit ad Judam et ad fratres ejus verbis pacificis cum dolo,</verse><verse id="28">dicens : Non sit pugna inter me et vos : veniam cum viris paucis, ut videam facies vestras cum pace.</verse><verse id="29">Et venit ad Judam, et salutaverunt se invicem pacifice : et hostes parati erant rapere Judam.</verse><verse id="30">Et innotuit sermo Judæ quoniam cum dolo venerat ad eum : et conterritus est ab eo, et amplius noluit videre faciem ejus.</verse><verse id="31">Et cognovit Nicanor quoniam denudatum est consilium ejus : et exivit obviam Judæ in pugnam juxta Capharsalama.</verse><verse id="32">Et ceciderunt de Nicanoris exercitu fere quinque millia viri, et fugerunt in civitatem David.</verse><verse id="33">Et post hæc verba ascendit Nicanor in montem Sion : et exierunt de sacerdotibus populi salutare eum in pace, et demonstrare ei holocautomata, quæ offerebantur pro rege.</verse><verse id="34">Et irridens sprevit eos, et polluit : et locutus est superbe,</verse><verse id="35">et juravit cum ira, dicens : Nisi traditus fuerit Judas et exercitus ejus in manus meas, continuo cum regressus fuero in pace, succendam domum istam. Et exiit cum ira magna.</verse><verse id="36">Et intraverunt sacerdotes, et steterunt ante faciem altaris et templi, et flentes dixerunt :</verse><verse id="37">Tu, Domine, elegisti domum istam ad invocandum nomen tuum in ea, ut esset domus orationis et obsecrationis populo tuo :</verse><verse id="38">fac vindictam in homine isto et exercitu ejus, et cadant in gladio : memento blasphemias eorum, et ne dederis eis ut permaneant.</verse><verse id="39">Et exiit Nicanor ab Jerusalem, et castra applicuit ad Bethoron : et occurrit illi exercitus Syriæ.</verse><verse id="40">Et Judas applicuit in Adarsa cum tribus millibus viris : et oravit Judas, et dixit :</verse><verse id="41">Qui missi erant a rege Sennacherib, Domine, quia blasphemaverunt te, exiit angelus, et percussit ex eis centum octoginta quinque millia :</verse><verse id="42">sic contere exercitum istum in conspectu nostro hodie : et sciant ceteri quia male locutus est super sancta tua : et judica illum secundum malitiam illius.</verse><verse id="43">Et commiserunt exercitus prælium tertiadecima die mensis Adar : et contrita sunt castra Nicanoris, et cecidit ipse primus in prælio.</verse><verse id="44">Ut autem vidit exercitus ejus quia cecidisset Nicanor, projecerunt arma sua, et fugerunt :</verse><verse id="45">et persecuti sunt eos viam unius diei ab Adazer usquequo veniatur in Gazara, et tubis cecinerunt post eos cum significationibus :</verse><verse id="46">et exierunt de omnibus castellis Judææ in circuitu, et ventilabant eos cornibus, et convertebantur iterum ad eos, et ceciderunt omnes gladio, et non est relictus ex eis nec unus.</verse><verse id="47">Et acceperunt spolia eorum in prædam : et caput Nicanoris amputaverunt, et dexteram ejus, quam extenderat superbe, et attulerunt, et suspenderunt contra Jerusalem.</verse><verse id="48">Et lætatus est populus valde, et egerunt diem illam in lætitia magna.</verse><verse id="49">Et constituit agi omnibus annis diem istam tertiadecima die mensis Adar.</verse><verse id="50">Et siluit terra Juda dies paucos.</verse></chapter><chapter id="8"><verse id="1">Et audivit Judas nomen Romanorum, quia sunt potentes viribus, et acquiescunt ad omnia quæ postulantur ab eis, et quicumque accesserunt ad eos, statuerunt cum eis amicitias : et quia sunt potentes viribus.</verse><verse id="2">Et audierunt prælia eorum, et virtutes bonas, quas fecerunt in Galatia, quia obtinuerunt eos, et duxerunt sub tributum :</verse><verse id="3">et quanta fecerunt in regione Hispaniæ, et quod in potestatem redegerunt metalla argenti et auri, quæ illic sunt, et possederunt omnem locum consilio suo, et patientia :</verse><verse id="4">locaque quæ longe erant valde ab eis, et reges, qui supervenerant eis ab extremis terræ, contriverunt, et percusserunt eos plaga magna : ceteri autem dant eis tributum omnibus annis.</verse><verse id="5">Et Philippum et Persen Ceteorum regem, et ceteros qui adversum eos arma tulerant, contriverunt in bello, et obtinuerunt eos :</verse><verse id="6">et Antiochum magnum regem Asiæ, qui eis pugnam intulerat habens centum viginti elephantos, et equitatum, et currus, et exercitum magnum valde, contritum ab eis :</verse><verse id="7">et quia ceperunt eum vivum, et statuerunt ei ut daret ipse, et qui regnarent post ipsum, tributum magnum, et daret obsides, et constitutum,</verse><verse id="8">et regionem Indorum, et Medos, et Lydos, de optimis regionibus eorum : et acceptas eas ab eis, dederunt Eumeni regi,</verse><verse id="9">et quia qui erant apud Helladam, voluerunt ire, et tollere eos : et innotuit sermo his,</verse><verse id="10">et miserunt ad eos ducem unum, et pugnaverunt contra illos, et ceciderunt ex eis multi, et captivas duxerunt uxores eorum et filios, et diripuerunt eos, et terram eorum possederunt, et destruxerunt muros eorum, et in servitutem illos redegerunt usque in hunc diem :</verse><verse id="11">et residua regna, et insulas, quæ aliquando restiterant illis, exterminaverunt, et in potestatem redegerunt.</verse><verse id="12">Cum amicis autem suis, et qui in ipsis requiem habebant, conservaverunt amicitiam, et obtinuerunt regna, quæ erant proxima, et quæ erant longe : quia quicumque audiebant nomen eorum, timebant eos :</verse><verse id="13">quibus vero vellent auxilio esse ut regnarent, regnabant : quos autem vellent, regno deturbabant : et exaltati sunt valde.</verse><verse id="14">Et in omnibus istis nemo portabat diadema, nec induebatur purpura, ut magnificaretur in ea.</verse><verse id="15">Et quia curiam fecerunt sibi, et quotidie consulebant trecentos viginti consilium agentes semper de multitudine, ut quæ digna sunt, gerant :</verse><verse id="16">et committunt uni homini magistratum suum per singulos annos dominari universæ terræ suæ, et omnes obediunt uni, et non est invidia, neque zelus inter eos.</verse><verse id="17">Et elegit Judas Eupolemum filium Joannis filii Jacob, et Jasonem filium Eleazari, et misit eos Romam constituere cum illis amicitiam et societatem :</verse><verse id="18">et ut auferrent ab eis jugum Græcorum, quia viderunt quod in servitutem premerent regnum Israël.</verse><verse id="19">Et abierunt Romam viam multam valde, et introierunt curiam, et dixerunt :</verse><verse id="20">Judas Machabæus, et fratres ejus, et populus Judæorum, miserunt nos ad vos statuere vobiscum societatem et pacem, et conscribere nos socios et amicos vestros.</verse><verse id="21">Et placuit sermo in conspectu eorum.</verse><verse id="22">Et hoc rescriptum est quod rescripserunt in tabulis æreis, et miserunt in Jerusalem, ut esset apud eos ibi memoriale pacis et societatis :</verse><verse id="23">Bene sit Romanis, et genti Judæorum, in mari et in terra in æternum : gladiusque et hostis procul sit ab eis.</verse><verse id="24">Quod si institerit bellum Romanis prius, aut omnibus sociis eorum in omni dominatione eorum,</verse><verse id="25">auxilium feret gens Judæorum, prout tempus dictaverit, corde pleno :</verse><verse id="26">et præliantibus non dabunt, neque subministrabunt triticum, arma, pecuniam, naves, sicut placuit Romanis : et custodient mandata eorum, nihil ab eis accipientes.</verse><verse id="27">Similiter autem et si genti Judæorum prius acciderit bellum, adjuvabunt Romani ex animo, prout eis tempus permiserit :</verse><verse id="28">et adjuvantibus non dabitur triticum, arma, pecunia, naves, sicut placuit Romanis : et custodient mandata eorum absque dolo :</verse><verse id="29">secundum hæc verba constituerunt Romani populo Judæorum.</verse><verse id="30">Quod si post hæc verba hi aut illi addere aut demere ad hæc aliquid voluerint, facient ex proposito suo : et quæcumque addiderint, vel dempserint, rata erunt.</verse><verse id="31">Sed et de malis, quæ Demetrius rex fecit in eos, scripsimus ei, dicentes : Quare gravasti jugum tuum super amicos nostros, et socios Judæos ?</verse><verse id="32">si ergo iterum adierint nos, adversum te faciemus illis judicium, et pugnabimus tecum mari terraque.</verse></chapter><chapter id="9"><verse id="1">Interea, ut audivit Demetrius quia cecidit Nicanor et exercitus ejus in prælio, apposuit Bacchidem et Alcimum rursum mittere in Judæam, et dextrum cornu cum illis.</verse><verse id="2">Et abierunt viam quæ ducit in Galgala, et castra posuerunt in Masaloth, quæ est in Arbellis : et occupaverunt eam, et peremerunt animas hominum multas.</verse><verse id="3">In mense primo anni centesimi et quinquagesimi secundi, applicuerunt exercitum ad Jerusalem :</verse><verse id="4">et surrexerunt, et abierunt in Beream viginti millia virorum, et duo millia equitum.</verse><verse id="5">Et Judas posuerat castra in Laisa, et tria millia viri electi cum eo :</verse><verse id="6">et viderunt multitudinem exercitus, quia multi sunt, et timuerunt valde : et multi subtraxerunt se de castris, et non remanserunt ex eis nisi octingenti viri.</verse><verse id="7">Et vidit Judas quod defluxit exercitus suus, et bellum perurgebat eum, et confractus est corde, quia non habebat tempus congregandi eos, et dissolutus est.</verse><verse id="8">Et dixit his qui residui erant : Surgamus, et eamus ad adversarios nostros, si poterimus pugnare adversus eos.</verse><verse id="9">Et avertebant eum, dicentes : Non poterimus, sed liberemus animas nostras modo, et revertamur ad fratres nostros, et tunc pugnabimus adversus eos : nos autem pauci sumus.</verse><verse id="10">Et ait Judas : Absit istam rem facere ut fugiamus ab eis : et si appropiavit tempus nostrum, moriamur in virtute propter fratres nostros, et non inferamus crimen gloriæ nostræ.</verse><verse id="11">Et movit exercitus de castris, et steterunt illis obviam : et divisi sunt equites in duas partes, et fundibularii et sagittarii præibant exercitum, et primi certaminis omnes potentes.</verse><verse id="12">Bacchides autem erat in dextro cornu, et proximavit legio ex duabus partibus, et clamabant tubis :</verse><verse id="13">exclamaverunt autem et hi qui erant ex parte Judæ etiam ipsi, et commota est terra a voce exercituum : et commissum est prælium a mane usque ad vesperam.</verse><verse id="14">Et vidit Judas quod firmior est pars exercitus Bacchidis in dextris, et convenerunt cum ipso omnes constantes corde :</verse><verse id="15">et contrita est dextera pars ab eis, et persecutus est eos usque ad montem Azoti.</verse><verse id="16">Et qui in sinistro cornu erant, viderunt quod contritum est dextrum cornu, et secuti sunt post Judam, et eos qui cum ipso erant, a tergo :</verse><verse id="17">et ingravatum est prælium, et ceciderunt vulnerati multi ex his et ex illis.</verse><verse id="18">Et Judas cecidit, et ceteri fugerunt.</verse><verse id="19">Et Jonathas et Simon tulerunt Judam fratrem suum, et sepelierunt eum in sepulchro patrum suorum in civitate Modin.</verse><verse id="20">Et fleverunt eum omnis populus Israël planctu magno, et lugebant dies multos,</verse><verse id="21">et dixerunt : Quomodo cecidit potens, qui salvum faciebat populum Israël !</verse><verse id="22">Et cetera verba bellorum Judæ, et virtutum, quas fecit, et magnitudinis ejus, non sunt descripta : multa enim erant valde.</verse><verse id="23">Et factum est : post obitum Judæ emerserunt iniqui in omnibus finibus Israël, et exorti sunt omnes qui operabantur iniquitatem.</verse><verse id="24">In diebus illis facta est fames magna valde, et tradidit se Bacchidi omnis regio eorum cum ipsis.</verse><verse id="25">Et elegit Bacchides viros impios, et constituit eos dominos regionis :</verse><verse id="26">et exquirebant, et perscrutabantur amicos Judæ, et adducebant eos ad Bacchidem, et vindicabat in illos, et illudebat.</verse><verse id="27">Et facta est tribulatio magna in Israël, qualis non fuit ex die qua non est visus propheta in Israël.</verse><verse id="28">Et congregati sunt omnes amici Judæ, et dixerunt Jonathæ :</verse></chapter><chapter id="10"><verse id="1">Et anno centesimo sexagesimo, ascendit Alexander Antiochi filius, qui cognominatus est Nobilis, et occupavit Ptolemaidam : et receperunt eum, et regnavit illic.</verse><verse id="2">Et audivit Demetrius rex, et congregavit exercitum copiosum valde, et exivit obviam illi in prælium.</verse><verse id="3">Et misit Demetrius epistolam ad Jonathan verbis pacificis, ut magnificaret eum.</verse><verse id="4">Dixit enim : Anticipemus facere pacem cum eo, priusquam faciat cum Alexandro adversum nos :</verse><verse id="5">recordabitur enim omnium malorum, quæ fecimus in eum, et in fratrem ejus, et in gentem ejus.</verse><verse id="6">Et dedit ei potestatem congregandi exercitum, et fabricare arma, et esse ipsum socium ejus : et obsides, qui erant in arce, jussit tradi ei.</verse><verse id="7">Et venit Jonathas in Jerusalem, et legit epistolas in auditu omnis populi, et eorum qui in arce erant.</verse><verse id="8">Et timuerunt timore magno, quoniam audierunt quod dedit ei rex potestatem congregandi exercitum.</verse><verse id="9">Et traditi sunt Jonathæ obsides, et reddidit eos parentibus suis :</verse><verse id="10">et habitavit Jonathas in Jerusalem, et cœpit ædificare et innovare civitatem.</verse><verse id="11">Et dixit facientibus opera ut exstruerent muros, et montem Sion in circuitu lapidibus quadratis ad munitionem : et ita fecerunt.</verse><verse id="12">Et fugerunt alienigenæ, qui erant in munitionibus quas Bacchides ædificaverat :</verse><verse id="13">et reliquit unusquisque locum suum, et abiit in terram suam :</verse><verse id="14">tantum in Bethsura remanserunt aliqui ex his qui reliquerant legem et præcepta Dei : erat enim hæc eis ad refugium.</verse><verse id="15">Et audivit Alexander rex promissa, quæ promisit Demetrius Jonathæ : et narraverunt ei prælia, et virtutes quas ipse fecit, et fratres ejus, et labores quos laboraverunt :</verse><verse id="16">et ait : Numquid inveniemus aliquem virum talem ? et nunc faciemus eum amicum, et socium nostrum.</verse><verse id="17">Et scripsit epistolam, et misit ei secundum hæc verba, dicens :</verse><verse id="18">Rex Alexander fratri Jonathæ salutem.</verse><verse id="19">Audivimus de te quod vir potens sis viribus, et aptus es ut sis amicus noster :</verse><verse id="20">et nunc constituimus te hodie summum sacerdotem gentis tuæ, et ut amicus voceris regis (et misit ei purpuram, et coronam auream) et quæ nostra sunt sentias nobiscum, et conserves amicitias ad nos.</verse><verse id="21">Et induit se Jonathas stola sancta septimo mense, anno centesimo sexagesimo, in die solemni scenopegiæ : et congregavit exercitum, et fecit arma copiosa.</verse><verse id="22">Et audivit Demetrius verba ista, et contristatus est nimis, et ait :</verse><verse id="23">Quid hoc fecimus, quod præoccupavit nos Alexander apprehendere amicitiam Judæorum ad munimen sui ?</verse><verse id="24">scribam et ego illis verba deprecatoria, et dignitates, et dona, ut sint mecum in adjutorium.</verse><verse id="25">Et scripsit eis in hæc verba : Rex Demetrius genti Judæorum salutem.</verse><verse id="26">Quoniam servastis ad nos pactum, et mansistis in amicitia nostra, et non accessistis ad inimicos nostros, audivimus, et gavisi sumus.</verse><verse id="27">Et nunc perseverate adhuc conservare ad nos fidem, et retribuemus vobis bona pro his quæ fecistis nobiscum :</verse><verse id="28">et remittemus vobis præstationes multas, et dabimus vobis donationes.</verse><verse id="29">Et nunc absolvo vos et omnes Judæos a tributis, et pretia salis indulgeo, et coronas remitto, et tertias seminis :</verse></chapter><chapter id="11"><verse id="1">Et rex Ægypti congregavit exercitum, sicut arena quæ est circa oram maris, et naves multas : et quærebat obtinere regnum Alexandri dolo, et addere illud regno suo.</verse><verse id="2">Et exiit in Syriam verbis pacificis, et aperiebant ei civitates, et occurrebant ei : quia mandaverat Alexander rex exire ei obviam, eo quod socer suus esset.</verse><verse id="3">Cum autem introiret civitatem Ptolemæus, ponebat custodias militum in singulis civitatibus.</verse><verse id="4">Et ut appropiavit Azoto, ostenderunt ei templum Dagon succensum igni, et Azotum, et cetera ejus demolita, et corpora projecta, et eorum, qui cæsi erant in bello, tumulos quos fecerant secus viam.</verse><verse id="5">Et narraverunt regi quia hæc fecit Jonathas, ut invidiam facerent ei : et tacuit rex.</verse><verse id="6">Et occurrit Jonathas regi in Joppen cum gloria, et invicem se salutaverunt, et dormierunt illic.</verse><verse id="7">Et abiit Jonathas cum rege usque ad fluvium qui vocatur Eleutherus : et reversus est in Jerusalem.</verse><verse id="8">Rex autem Ptolemæus obtinuit dominium civitatum usque Seleuciam maritimam, et cogitabat in Alexandrum consilia mala.</verse><verse id="9">Et misit legatos ad Demetrium, dicens : Veni, componamus inter nos pactum, et dabo tibi filiam meam, quam habet Alexander, et regnabis in regno patris tui :</verse><verse id="10">pœnitet enim me quod dederim illi filiam meam : quæsivit enim me occidere.</verse><verse id="11">Et vituperavit eum, propterea quod concupierat regnum ejus.</verse><verse id="12">Et abstulit filiam suam, et dedit eam Demetrio, et alienavit se ab Alexandro, et manifestæ sunt inimicitiæ ejus.</verse><verse id="13">Et intravit Ptolemæus Antiochiam, et imposuit duo diademata capiti suo, Ægypti et Asiæ.</verse><verse id="14">Alexander autem rex erat in Cilicia illis temporibus : quia rebellabant qui erant in locis illis.</verse><verse id="15">Et audivit Alexander, et venit ad eum in bellum : et produxit Ptolemæus rex exercitum, et occurrit ei in manu valida, et fugavit eum.</verse><verse id="16">Et fugit Alexander in Arabiam, ut ibi protegeretur : rex autem Ptolemæus exaltatus est.</verse><verse id="17">Et abstulit Zabdiel Arabs caput Alexandri, et misit Ptolemæo.</verse><verse id="18">Et rex Ptolemæus mortuus est in die tertia : et qui erant in munitionibus, perierunt ab his qui erant intra castra.</verse><verse id="19">Et regnavit Demetrius anno centesimo sexagesimo septimo.</verse><verse id="20">In diebus illis congregavit Jonathas eos qui erant in Judæa, ut expugnarent arcem quæ est in Jerusalem : et fecerunt contra eam machinas multas.</verse><verse id="21">Et abierunt quidam qui oderant gentem suam viri iniqui ad regem Demetrium, et renuntiaverunt ei quod Jonathas obsideret arcem.</verse><verse id="22">Et ut audivit, iratus est : et statim venit ad Ptolemaidam, et scripsit Jonathæ ne obsideret arcem, sed occurreret sibi ad colloquium festinato.</verse><verse id="23">Ut audivit autem Jonathas, jussit obsidere : et elegit de senioribus Israël, et de sacerdotibus, et dedit se periculo.</verse><verse id="24">Et accepit aurum, et argentum, et vestem, et alia xenia multa, et abiit ad regem Ptolemaidam : et invenit gratiam in conspectu ejus,</verse><verse id="25">et interpellabant adversus eum quidam iniqui ex gente sua.</verse><verse id="26">Et fecit ei rex sicut fecerant ei qui ante eum fuerant : et exaltavit eum in conspectu omnium amicorum suorum,</verse><verse id="27">et statuit ei principatum sacerdotii, et quæcumque alia habuit prius pretiosa, et fecit eum principem amicorum.</verse><verse id="28">Et postulavit Jonathas a rege ut immunem faceret Judæam, et tres toparchias, et Samariam et confines ejus : et promisit ei talenta trecenta.</verse><verse id="29">Et consensit rex : et scripsit Jonathæ epistolas de his omnibus, hunc modum continentes :</verse><verse id="30">Rex Demetrius fratri Jonathæ salutem, et genti Judæorum.</verse><verse id="31">Exemplum epistolæ, quam scripsimus Lastheni parenti nostro de vobis, misimus ad vos ut sciretis :</verse><verse id="32">Rex Demetrius Lastheni parenti salutem.</verse><verse id="33">Genti Judæorum amicis nostris, et conservantibus quæ justa sunt apud nos, decrevimus benefacere propter benignitatem ipsorum, quam erga nos habent.</verse><verse id="34">Statuimus ergo illis omnes fines Judææ, et tres civitates, Lydan, et Ramathan, quæ additæ sunt Judææ ex Samaria, et omnes confines earum, sequestrari omnibus sacrificantibus in Jerosolymis pro his quæ ab eis prius accipiebat rex per singulos annos, et pro fructibus terræ et pomorum.</verse><verse id="35">Et alia quæ ad nos pertinebant decimarum et tributorum ex hoc tempore, remittimus eis : et areas salinarum, et coronas, quæ nobis deferebantur,</verse><verse id="36">omnia ipsis concedimus : et nihil horum irritum erit, ex hoc, et in omne tempus.</verse><verse id="37">Nunc ergo curate facere horum exemplum, et detur Jonathæ, et ponatur in monte sancto, in loco celebri.</verse><verse id="38">Et videns Demetrius rex quod siluit terra in conspectu suo, et nihil ei resistit, dimisit totum exercitum suum, unumquemque in locum suum, excepto peregrino exercitu, quem contraxit ab insulis gentium : et inimici erant ei omnes exercitus patrum ejus.</verse><verse id="39">Tryphon autem erat quidam partium Alexandri prius : et vidit quoniam omnis exercitus murmurabat contra Demetrium, et ivit ad Emalchuel Arabem, qui nutriebat Antiochum filium Alexandri :</verse><verse id="40">et assidebat ei, ut traderet eum ipsi, ut regnaret loco patris sui : et enuntiavit ei quanta fecit Demetrius, et inimicitias exercituum ejus adversus illum. Et mansit ibi diebus multis.</verse><verse id="41">Et misit Jonathas ad Demetrium regem, ut ejiceret eos qui in arce erant in Jerusalem, et qui in præsidiis erant : quia impugnabant Israël.</verse><verse id="42">Et misit Demetrius ad Jonathan, dicens : Non hæc tantum faciam tibi, et genti tuæ, sed gloria illustrabo te, et gentem tuam, cum fuerit opportunum.</verse><verse id="43">Nunc ergo recte feceris, si miseris in auxilium mihi viros : quia discessit omnis exercitus meus.</verse></chapter><chapter id="12"><verse id="1">Et vidit Jonathas quia tempus eum juvat, et elegit viros, et misit eos Romam statuere et renovare cum eis amicitiam :</verse><verse id="2">et ad Spartiatas, et ad alia loca misit epistolas secundum eamdem formam :</verse><verse id="3">et abierunt Romam, et intraverunt curiam, et dixerunt : Jonathas summus sacerdos, et gens Judæorum miserunt nos, ut renovaremus amicitiam et societatem secundum pristinum.</verse><verse id="4">Et dederunt illis epistolas ad ipsos per loca, ut deducerent eos in terram Juda cum pace.</verse><verse id="5">Et hoc est exemplum epistolarum, quas scripsit Jonathas Spartiatis :</verse><verse id="6">Jonathas summus sacerdos, et seniores gentis, et sacerdotes, et reliquus populus Judæorum, Spartiatis fratribus salutem.</verse><verse id="7">Jampridem missæ erant epistolæ ad Oniam summum sacerdotem ab Ario, qui regnabat apud vos, quoniam estis fratres nostri, sicut rescriptum continet, quod subjectum est.</verse><verse id="8">Et suscepit Onias virum, qui missus fuerat, cum honore : et accepit epistolas, in quibus significabatur de societate et amicitia.</verse><verse id="9">Nos cum nullo horum indigeremus, habentes solatio sanctos libros, qui sunt in manibus nostris,</verse><verse id="10">maluimus mittere ad vos renovare fraternitatem et amicitiam, ne forte alieni efficiamur a vobis : multa enim tempora transierunt, ex quo misistis ad nos.</verse><verse id="11">Nos ergo in omni tempore sine intermissione in diebus solemnibus, et ceteris, quibus oportet, memores sumus vestri in sacrificiis quæ offerimus, et in observationibus, sicut fas est, et decet meminisse fratrum.</verse><verse id="12">Lætamur itaque de gloria vestra.</verse><verse id="13">Nos autem circumdederunt multæ tribulationes, et multa prælia, et impugnaverunt nos reges qui sunt in circuitu nostro.</verse><verse id="14">Noluimus ergo vobis molesti esse, neque ceteris sociis et amicis nostris in his præliis :</verse><verse id="15">habuimus enim de cælo auxilium, et liberati sumus nos, et humiliati sunt inimici nostri.</verse><verse id="16">Elegimus itaque Numenium Antiochi filium, et Antipatrem Jasonis filium, et misimus ad Romanos renovare cum eis amicitiam et societatem pristinam.</verse><verse id="17">Mandavimus itaque eis ut veniant etiam ad vos, et salutent vos, et reddant vobis epistolas nostras de innovatione fraternitatis nostræ.</verse><verse id="18">Et nunc benefacietis respondentes nobis ad hæc.</verse><verse id="19">Et hoc est rescriptum epistolarum quod miserat Oniæ :</verse><verse id="20">Arius rex Spartiatarum Oniæ sacerdoti magno salutem.</verse><verse id="21">Inventum est in scriptura de Spartiatis, et Judæis, quoniam sunt fratres, et quod sunt de genere Abraham.</verse><verse id="22">Et nunc ex quo hæc cognovimus, benefacitis scribentes nobis de pace vestra.</verse><verse id="23">Sed et nos rescripsimus vobis : Pecora nostra, et possessiones nostræ, vestræ sunt : et vestræ, nostræ : mandavimus itaque hæc nuntiari vobis.</verse><verse id="24">Et audivit Jonathas quoniam regressi sunt principes Demetrii cum exercitu multo supra quam prius, pugnare adversus eum :</verse><verse id="25">et exiit ab Jerusalem, et occurrit eis in Amathite regione : non enim dederat eis spatium ut ingrederentur regionem ejus.</verse><verse id="26">Et misit speculatores in castra eorum : et reversi renuntiaverunt quod constituunt supervenire illis nocte.</verse><verse id="27">Cum occidisset autem sol, præcepit Jonathas suis vigilare, et esse in armis paratos ad pugnam tota nocte : et posuit custodes per circuitum castrorum.</verse><verse id="28">Et audierunt adversarii quod paratus est Jonathas cum suis in bello : et timuerunt, et formidaverunt in corde suo : et accenderunt focos in castris suis.</verse><verse id="29">Jonathas autem, et qui cum eo erant, non cognoverunt usque mane : videbant autem luminaria ardentia,</verse><verse id="30">et secutus est eos Jonathas, et non comprehendit eos : transierant enim flumen Eleutherum.</verse><verse id="31">Et divertit Jonathas ad Arabas, qui vocantur Zabadæi : et percussit eos, et accepit spolia eorum.</verse><verse id="32">Et junxit, et venit Damascum, et perambulabat omnem regionem illam.</verse><verse id="33">Simon autem exiit, et venit usque ad Ascalonem, et ad proxima præsidia : et declinavit in Joppen, et occupavit eam</verse></chapter><chapter id="13"><verse id="1">Et audivit Simon quod congregavit Tryphon exercitum copiosum ut veniret in terram Juda, et attereret eam.</verse><verse id="2">Videns quia in tremore populus est, et in timore, ascendit Jerusalem, et congregavit populum :</verse><verse id="3">et adhortans dixit : Vos scitis quanta ego, et fratres mei, et domus patris mei, fecimus pro legibus et pro sanctis, prælia, et angustias quales vidimus :</verse><verse id="4">horum gratia perierunt fratres mei omnes propter Israël, et relictus sum ego solus.</verse><verse id="5">Et nunc non mihi contingat parcere animæ meæ in omni tempore tribulationis : non enim melior sum fratribus meis.</verse><verse id="6">Vindicabo itaque gentem meam, et sancta, natos quoque nostros, et uxores : quia congregatæ sunt universæ gentes conterere nos inimicitiæ gratia.</verse><verse id="7">Et accensus est spiritus populi simul ut audivit sermones istos :</verse><verse id="8">et responderunt voce magna, dicentes : Tu es dux noster loco Judæ, et Jonathæ fratris tui :</verse><verse id="9">pugna prælium nostrum : et omnia, quæcumque dixeris nobis, faciemus.</verse><verse id="10">Et congregans omnes viros bellatores, acceleravit consummare universos muros Jerusalem, et munivit eam in gyro.</verse><verse id="11">Et misit Jonathan filium Absalomi, et cum eo exercitum novum in Joppen, et ejectis his qui erant in ea, remansit illic ipse.</verse><verse id="12">Et movit Tryphon a Ptolemaida cum exercitu multo, ut veniret in terram Juda, et Jonathas cum eo in custodia.</verse><verse id="13">Simon autem applicuit in Addus contra faciem campi.</verse><verse id="14">Et ut cognovit Tryphon quia surrexit Simon loco fratris sui Jonathæ, et quia commissurus esset cum eo prælium, misit ad eum legatos,</verse><verse id="15">dicens : Pro argento, quod debebat frater tuus Jonathas in ratione regis propter negotia quæ habuit, detinuimus eum.</verse><verse id="16">Et nunc mitte argenti talenta centum, et duos filios ejus obsides, ut non dimissus fugiat a nobis, et remittemus eum.</verse><verse id="17">Et cognovit Simon quia cum dolo loqueretur secum : jussit tamen dari argentum et pueros, ne inimicitiam magnam sumeret ad populum Israël, dicentem :</verse><verse id="18">Quia non misit ei argentum, et pueros, propterea periit.</verse><verse id="19">Et misit pueros, et centum talenta : et mentitus est, et non dimisit Jonathan.</verse><verse id="20">Et post hæc venit Tryphon intra regionem, ut contereret eam : et gyraverunt per viam quæ ducit Ador : et Simon et castra ejus ambulabant in omnem locum quocumque ibant.</verse><verse id="21">Qui autem in arce erant, miserunt ad Tryphonem legatos, ut festinaret venire per desertum, et mitteret illis alimonias.</verse><verse id="22">Et paravit Tryphon omnem equitatum, ut veniret illa nocte : erat autem nix multa valde, et non venit in Galaaditim.</verse><verse id="23">Et cum appropinquasset Bascaman, occidit Jonathan et filios ejus illic.</verse><verse id="24">Et convertit Tryphon, et abiit in terram suam.</verse><verse id="25">Et misit Simon, et accepit ossa Jonathæ fratris sui, et sepelivit ea in Modin civitate patrum ejus.</verse><verse id="26">Et planxerunt eum omnis Israël planctu magno, et luxerunt eum dies multos.</verse><verse id="27">Et ædificavit Simon super sepulchrum patris sui et fratrum suorum ædificium altum visu, lapide polito retro et ante.</verse><verse id="28">Et statuit septem pyramidas, unam contra unam, patri et matri, et quatuor fratribus :</verse><verse id="29">et his circumposuit columnas magnas : et super columnas arma, ad memoriam æternam : et juxta arma naves sculptas, quæ viderentur ab omnibus navigantibus mare :</verse><verse id="30">hoc est sepulchrum, quod fecit in Modin usque in hunc diem.</verse><verse id="31">Tryphon autem cum iter faceret cum Antiocho rege adolescente, dolo occidit eum :</verse><verse id="32">et regnavit loco ejus, et imposuit sibi diadema Asiæ, et fecit plagam magnam in terra.</verse><verse id="33">Et ædificavit Simon præsidia Judææ, muniens ea turribus excelsis, et muris magnis, et portis, et seris : et posuit alimenta in munitionibus.</verse><verse id="34">Et elegit Simon viros, et misit ad Demetrium regem ut faceret remissionem regioni : quia actus omnes Tryphonis per direptionem fuerant gesti.</verse></chapter><chapter id="14"><verse id="1">Anno centesimo septuagesimo secundo, congregavit rex Demetrius exercitum suum, et abiit in Mediam ad contrahenda sibi auxilia, ut expugnaret Tryphonem.</verse><verse id="2">Et audivit Arsaces rex Persidis et Mediæ, quia intravit Demetrius confines suos : et misit unum de principibus suis ut comprehenderet eum vivum, et adduceret eum ad se.</verse><verse id="3">Et abiit, et percussit castra Demetrii : et comprehendit eum, et duxit eum ad Arsacem, et posuit eum in custodiam.</verse><verse id="4">Et siluit omnis terra Juda omnibus diebus Simonis, et quæsivit bona genti suæ : et placuit illis potestas ejus et gloria ejus omnibus diebus.</verse><verse id="5">Et cum omni gloria sua accepit Joppen in portum, et fecit introitum in insulis maris.</verse><verse id="6">Et dilatavit fines gentis suæ, et obtinuit regionem.</verse><verse id="7">Et congregavit captivitatem multam, et dominatus est Gazaræ, et Bethsuræ, et arci : et abstulit immunditias ex ea, et non erat qui resisteret ei.</verse><verse id="8">Et unusquisque colebat terram suam cum pace : et terra Juda dabat fructus suos, et ligna camporum fructum suum.</verse><verse id="9">Seniores in plateis sedebant omnes, et de bonis terræ tractabant, et juvenes induebant se gloriam, et stolas belli.</verse><verse id="10">Et civitatibus tribuebat alimonias, et constituebat eas ut essent vasa munitionis quoadusque nominatum est nomen gloriæ ejus usque ad extremum terræ.</verse><verse id="11">Fecit pacem super terram, et lætatus est Israël lætitia magna.</verse><verse id="12">Et sedit unusquisque sub vite sua, et sub ficulnea sua : et non erat qui eos terreret.</verse><verse id="13">Defecit impugnans eos super terram : reges contriti sunt in diebus illis.</verse><verse id="14">Et confirmavit omnes humiles populi sui, et legem exquisivit, et abstulit omnem iniquum et malum :</verse><verse id="15">sancta glorificavit, et multiplicavit vasa sanctorum.</verse><verse id="16">Et auditum est Romæ quia defunctus esset Jonathas, et usque in Spartiatas : et contristati sunt valde.</verse><verse id="17">Ut audierunt autem quod Simon frater ejus factus esset summus sacerdos loco ejus, et ipse obtineret omnem regionem, et civitates in ea,</verse><verse id="18">scripserunt ad eum in tabulis æreis, ut renovarent amicitias et societatem quam fecerant cum Juda et cum Jonatha, fratribus ejus.</verse><verse id="19">Et lectæ sunt in conspectu ecclesiæ in Jerusalem. Et hoc exemplum epistolarum, quas Spartiatæ miserunt :</verse><verse id="20">Spartianorum principes et civitates, Simoni sacerdoti magno, et senioribus, et sacerdotibus, et reliquo populo Judæorum, fratribus, salutem.</verse><verse id="21">Legati, qui missi sunt ad populum nostrum, nuntiaverunt nobis de vestra gloria, et honore, ac lætitia : et gavisi sumus in introitu eorum.</verse><verse id="22">Et scripsimus quæ ab eis erant dicta in conciliis populi, sic : Numenius Antiochi, et Antipater Jasonis filius, legati Judæorum, venerunt ad nos, renovantes nobiscum amicitiam pristinam.</verse><verse id="23">Et placuit populo excipere viros gloriose, et ponere exemplum sermonum eorum in segregatis populi libris, ut sit ad memoriam populo Spartiatarum. Exemplum autem horum scripsimus Simoni magno sacerdoti.</verse><verse id="24">Post hæc autem misit Simon Numenium Romam, habentem clypeum aureum magnum, pondo mnarum mille, ad statuendam cum eis societatem.
Cum autem audisset populus Romanus</verse><verse id="25">sermones istos, dixerunt : Quam gratiarum actionem reddemus Simoni, et filiis ejus ?</verse><verse id="26">restituit enim ipse fratres suos, et expugnavit inimicos Israël ab eis, et statuerunt ei libertatem, et descripserunt in tabulis æreis, et posuerunt in titulis in monte Sion.</verse><verse id="27">Et hoc est exemplum scripturæ : Octavadecima die mensis Elul, anno centesimo septuagesimo secundo, anno tertio sub Simone sacerdote magno in Asaramel,</verse><verse id="28">in conventu magno sacerdotum, et populi, et principum gentis, et seniorum regionis, nota facta sunt hæc : quoniam frequenter facta sunt prælia in regione nostra,</verse><verse id="29">Simon autem Mathathiæ filius, ex filiis Jarib, et fratres ejus, dederunt se periculo, et restiterunt adversariis gentis suæ, ut starent sancta ipsorum, et lex : et gloria magna glorificaverunt gentem suam.</verse><verse id="30">Et congregavit Jonathas gentem suam, et factus est illis sacerdos magnus, et appositus est ad populum suum.</verse><verse id="31">Et voluerunt inimici eorum calcare et atterere regionem ipsorum, et extendere manus in sancta eorum.</verse></chapter><chapter id="15"><verse id="1">Et misit rex Antiochus filius Demetrii epistolas ab insulis maris Simoni sacerdoti, et principi gentis Judæorum, et universæ genti :</verse><verse id="2">et erant continentes hunc modum : Rex Antiochus Simoni sacerdoti magno, et genti Judæorum salutem.</verse><verse id="3">Quoniam quidem pestilentes obtinuerunt regnum patrum nostrorum, volo autem vendicare regnum, et restituere illud sicut erat antea : et electam feci multitudinem exercitus, et feci naves bellicas.</verse><verse id="4">Volo autem procedere per regionem ut ulciscar in eos, qui corruperunt regionem nostram, et qui desolaverunt civitates multas in regno meo.</verse><verse id="5">Nunc ergo statuo tibi omnes oblationes, quas remiserunt tibi ante me omnes reges, et quæcumque alia dona remiserunt tibi :</verse><verse id="6">et permitto tibi facere percussuram proprii numismatis in regione tua :</verse><verse id="7">Jerusalem autem sanctam esse, et liberam : et omnia arma, quæ fabricata sunt, et præsidia, quæ construxisti, quæ tenes, maneant tibi.</verse><verse id="8">Et omne debitum regis, et quæ futura sunt regi, ex hoc et in totum tempus remittuntur tibi.</verse><verse id="9">Cum autem obtinuerimus regnum nostrum, glorificabimus te, et gentem tuam, et templum, gloria magna, ita ut manifestetur gloria vestra in universa terra.</verse><verse id="10">Anno centesimo septuagesimo quarto exiit Antiochus in terram patrum suorum, et convenerunt ad eum omnes exercitus, ita ut pauci relicti essent cum Tryphone.</verse><verse id="11">Et insecutus est eum Antiochus rex, et venit Doram fugiens per maritimam :</verse><verse id="12">sciebat enim quod congregata sunt mala in eum, et reliquit eum exercitus :</verse><verse id="13">et applicuit Antiochus super Doram cum centum viginti millibus virorum belligeratorum, et octo millibus equitum :</verse><verse id="14">et circuivit civitatem, et naves a mari accesserunt : et vexabant civitatem a terra et mari, et neminem sinebant ingredi vel egredi.</verse><verse id="15">Venit autem Numenius, et qui cum eo fuerant, ab urbe Roma, habentes epistolas regibus et regionibus scriptas, in quibus continebantur hæc :</verse><verse id="16">Lucius consul Romanorum, Ptolemæo regi salutem.</verse><verse id="17">Legati Judæorum venerunt ad nos amici nostri, renovantes pristinam amicitiam et societatem, missi a Simone principe sacerdotum et populo Judæorum.</verse><verse id="18">Attulerunt autem et clypeum aureum mnarum mille.</verse><verse id="19">Placuit itaque nobis scribere regibus et regionibus, ut non inferant illis mala, neque impugnent eos, et civitates eorum, et regiones eorum : et ut non ferant auxilium pugnantibus adversus eos.</verse><verse id="20">Visum autem est nobis accipere ab eis clypeum.</verse><verse id="21">Si qui ergo pestilentes refugerunt de regione ipsorum ad vos, tradite eos Simoni principi sacerdotum, ut vindicet in eos secundum legem suam.</verse><verse id="22">Hæc eadem scripta sunt Demetrio regi, et Attalo, et Ariarathi, et Arsaci,</verse><verse id="23">et in omnes regiones : et Lampsaco, et Spartiatis, et in Delum, et in Myndum, et in Sicyonem, et in Cariam, et in Samum, et in Pamphyliam, et in Lyciam, et in Alicarnassum, et in Coo, et in Siden, et in Aradon, et in Rhodum, et in Phaselidem, et in Gortynam, et Gnidum, et Cyprum, et Cyrenen.</verse><verse id="24">Exemplum autem eorum scripserunt Simoni principi sacerdotum, et populo Judæorum.</verse><verse id="25">Antiochus autem rex applicuit castra in Doram secundo, admovens ei semper manus, et machinas faciens : et conclusit Tryphonem, ne procederet :</verse><verse id="26">et misit ad eum Simon duo millia virorum electorum in auxilium, et argentum, et aurum, et vasa copiosa :</verse><verse id="27">et noluit ea accipere, sed rupit omnia, quæ pactus est cum eo antea, et alienavit se ab eo.</verse><verse id="28">Et misit ad eum Athenobium unum de amicis suis, ut tractaret cum ipso, dicens : Vos tenetis Joppen, et Gazaram, et arcem, quæ est in Jerusalem, civitates regni mei :</verse><verse id="29">fines earum desolastis, et fecistis plagam magnam in terra, et dominati estis per loca multa in regno meo.</verse><verse id="30">Nunc ergo tradite civitates quas occupastis, et tributa locorum in quibus dominati estis extra fines Judææ :</verse><verse id="31">sin autem, date pro illis quingenta talenta argenti, et exterminii, quod exterminastis, et tributorum civitatum alia talenta quingenta : sin autem, veniemus, et expugnabimus vos.</verse><verse id="32">Et venit Athenobius amicus regis in Jerusalem, et vidit gloriam Simonis, et claritatem in auro, et argento, et apparatum copiosum : et obstupuit, et retulit ei verba regis.</verse><verse id="33">Et respondit ei Simon, et dixit ei : Neque alienam terram sumpsimus, neque aliena detinemus : sed hæreditatem patrum nostrorum, quæ injuste ab inimicis nostris aliquo tempore possessa est.</verse><verse id="34">Nos vero tempus habentes, vindicamus hæreditatem patrum nostrorum.</verse></chapter><chapter id="16"><verse id="1">Et ascendit Joannes de Gazaris, et nuntiavit Simoni patri suo quæ fecit Cendebæus in populo ipsorum.</verse><verse id="2">Et vocavit Simon duos filios seniores, Judam et Joannem, et ait illis : Ego, et fratres mei, et domus patris mei expugnavimus hostes Israël ab adolescentia usque in hunc diem : et prosperatum est in manibus nostris liberare Israël aliquoties.</verse><verse id="3">Nunc autem senui : sed estote loco meo, et fratres mei, et egressi pugnate pro gente nostra : auxilium vero de cælo vobiscum sit.</verse><verse id="4">Et elegit de regione viginti millia virorum belligeratorum, et equites : et profecti sunt ad Cendebæum, et dormierunt in Modin.</verse><verse id="5">Et surrexerunt mane, et abierunt in campum : et ecce exercitus copiosus in obviam illis peditum et equitum : et fluvius torrens erat inter medium ipsorum.</verse><verse id="6">Et admovit castra contra faciem eorum ipse et populus ejus, et vidit populum trepidantem ad transfretandum torrentem : et transfretavit primus, et viderunt eum viri, et transierunt post eum.</verse><verse id="7">Et divisit populum et equites in medio peditum : erat autem equitatus adversariorum copiosus nimis.</verse><verse id="8">Et exclamaverunt sacris tubis, et in fugam conversus est Cendebæus et castra ejus : et ceciderunt ex eis multi vulnerati : residui autem in munitionem fugerunt.</verse><verse id="9">Tunc vulneratus est Judas frater Joannis : Joannes autem insecutus est eos, donec venit Cedronem, quam ædificavit :</verse><verse id="10">et fugerunt usque ad turres, quæ erant in agris Azoti, et succendit eas igni. Et ceciderunt ex illis duo millia virorum, et reversus est in Judæam in pace.</verse><verse id="11">Et Ptolemæus filius Abobi constitutus erat dux in campo Jericho, et habebat argentum et aurum multum :</verse><verse id="12">erat enim gener summi sacerdotis.</verse><verse id="13">Et exaltatum est cor ejus, et volebat obtinere regionem, et cogitabat dolum adversus Simonem et filios ejus, ut tolleret eos.</verse><verse id="14">Simon autem, perambulans civitates quæ erant in regione Judææ, et sollicitudinem gerens earum, descendit in Jericho ipse, et Mathathias filius ejus, et Judas, anno centesimo septuagesimo septimo, mense undecimo : hic est mensis Sabath.</verse><verse id="15">Et suscepit eos filius Abobi in munitiunculam, quæ vocatur Doch, cum dolo, quam ædificavit : et fecit eis convivium magnum, et abscondit illic viros.</verse><verse id="16">Et cum inebriatus esset Simon et filii ejus, surrexit Ptolemæus cum suis, et sumpserunt arma sua, et intraverunt in convivium : et occiderunt eum, et duos filios ejus, et quosdam pueros ejus :</verse><verse id="17">et fecit deceptionem magnam in Israël, et reddidit mala pro bonis.</verse><verse id="18">Et scripsit hæc Ptolemæus, et misit regi ut mitteret ei exercitum in auxilium, et traderet ei regionem, et civitates eorum, et tributa.</verse><verse id="19">Et misit alios in Gazaram tollere Joannem : et tribunis misit epistolas, ut venirent ad se, et daret eis argentum, et aurum, et dona.</verse><verse id="20">Et alios misit occupare Jerusalem et montem templi.</verse><verse id="21">Et præcurrens quidam, nuntiavit Joanni in Gazara quia periit pater ejus et fratres ejus, et quia misit te quoque interfici.</verse><verse id="22">Ut audivit autem, vehementer expavit : et comprehendit viros, qui venerant perdere eum, et occidit eos : cognovit enim quia quærebant eum perdere.</verse><verse id="23">Et cetera sermonum Joannis, et bellorum ejus, et bonarum virtutum, quibus fortiter gessit, et ædificii murorum, quos exstruxit, et rerum gestarum ejus :</verse><verse id="24">ecce hæc scripta sunt in libro dierum sacerdotii ejus, ex quo factus est princeps sacerdotum post patrem suum.</verse></chapter></book><book id="12" name="4 Regum" shortname="2ki"><chapter id="1"><verse id="1">Fratribus qui sunt per Ægyptum Judæis, salutem dicunt fratres qui sunt in Jerosolymis Judæi, et qui in regione Judææ, et pacem bonam.</verse><verse id="2">Benefaciat vobis Deus, et meminerit testamenti sui, quod locutus est ad Abraham, et Isaac, et Jacob servorum suorum fidelium :</verse><verse id="3">et det vobis cor omnibus ut colatis eum, et faciatis ejus voluntatem, corde magno et animo volenti.</verse><verse id="4">Adaperiat cor vestrum in lege sua, et in præceptis suis, et faciat pacem.</verse><verse id="5">Exaudiat orationes vestras, et reconcilietur vobis, nec vos deserat in tempore malo.</verse><verse id="6">Et nunc hic sumus orantes pro vobis.</verse><verse id="7">Regnante Demetrio, anno centesimo sexagesimo nono, nos Judæi scripsimus vobis in tribulatione et impetu qui supervenit nobis in istis annis, ex quo recessit Jason a sancta terra, et a regno.</verse><verse id="8">Portam succenderunt, et effuderunt sanguinem innocentem : et oravimus ad Dominum, et exauditi sumus, et obtulimus sacrificium et similaginem, et accendimus lucernas, et proposuimus panes.</verse><verse id="9">Et nunc frequentate dies scenopegiæ mensis Casleu.</verse><verse id="10">Anno centesimo octogesimo octavo, populus qui est Jerosolymis et in Judæa, senatusque et Judas, Aristobolo magistro Ptolemæi regis, qui est de genere christorum sacerdotum, et his qui in Ægypto sunt Judæis, salutem et sanitatem.</verse><verse id="11">De magnis periculis a Deo liberati, magnifice gratias agimus ipsi, utpote qui adversus talem regem dimicavimus.</verse><verse id="12">Ipse enim ebullire fecit de Perside eos qui pugnaverunt contra nos et sanctam civitatem.</verse><verse id="13">Nam cum in Perside esset dux ipse, et cum ipso immensus exercitus, cecidit in templo Naneæ, consilio deceptus sacerdotum Naneæ.</verse><verse id="14">Etenim cum ea habitaturus venit ad locum Antiochus et amici ejus, et ut acciperet pecunias multas dotis nomine.</verse><verse id="15">Cumque proposuissent eas sacerdotes Naneæ, et ipse cum paucis ingressus esset intra ambitum fani, clauserunt templum,</verse><verse id="16">cum intrasset Antiochus : apertoque occulto aditu templi, mittentes lapides percusserunt ducem et eos qui cum eo erant : et diviserunt membratim, et capitibus amputatis foras projecerunt.</verse><verse id="17">Per omnia benedictus Deus, qui tradidit impios.</verse><verse id="18">Facturi igitur quinta et vigesima die mensis Casleu purificationem templi, necessarium duximus significare vobis : ut et vos quoque agatis diem scenopegiæ, et diem ignis, qui datus est quando Nehemias ædificato templo et altari obtulit sacrificia.</verse></chapter><chapter id="2"><verse id="1">Invenitur autem in descriptionibus Jeremiæ prophetæ, quod jussit eos ignem accipere qui transmigrabant, ut significatum est, et ut mandavit transmigratis.</verse><verse id="2">Et dedit illis legem, ne obliviscerentur præcepta Domini, et non exerrarent mentibus, videntes simulacra aurea et argentea, et ornamenta eorum.</verse><verse id="3">Et alia hujusmodi dicens, hortabatur ne legem amoverent a corde suo.</verse><verse id="4">Erat autem in ipsa scriptura, quomodo tabernaculum et arcam jussit propheta divino responso ad se facto comitari secum, usquequo exiit in montem in quo Moyses ascendit, et vidit Dei hæreditatem.</verse><verse id="5">Et veniens ibi Jeremias, invenit locum speluncæ : et tabernaculum, et arcam, et altare incensi intulit illuc, et ostium obstruxit.</verse><verse id="6">Et accesserunt quidam simul, qui sequebantur, ut notarent sibi locum : et non potuerunt invenire.</verse><verse id="7">Ut autem cognovit Jeremias, culpans illos dixit : Quod ignotus erit locus donec congreget Deus congregationem populi, et propitius fiat :</verse><verse id="8">et tunc Dominus ostendet hæc, et apparebit majestas Domini, et nubes erit, sicut et Moysi manifestabatur, et sicut cum Salomon petiit ut locus sanctificaretur magno Deo, manifestabat hæc.</verse><verse id="9">Magnifice etenim sapientiam tractabat : et ut sapientiam habens, obtulit sacrificium dedicationis et consummationis templi.</verse><verse id="10">Sicut et Moyses orabat ad Dominum, et descendit ignis de cælo et consumpsit holocaustum, sic et Salomon oravit, et descendit ignis de cælo et consumpsit holocaustum.</verse><verse id="11">Et dixit Moyses : Eo quod non sit comestum quod erat pro peccato, consumptum est.</verse><verse id="12">Similiter et Salomon octo diebus celebravit dedicationem.</verse><verse id="13">Inferebantur autem in descriptionibus et commentariis Nehemiæ hæc eadem : et ut construens bibliothecam congregavit de regionibus libros et prophetarum et David, et epistolas regum, et de donariis.</verse><verse id="14">Similiter autem et Judas ea quæ deciderant per bellum quod nobis acciderat, congregavit omnia, et sunt apud nos.</verse><verse id="15">Si ergo desideratis hæc, mittite qui perferant vobis.</verse><verse id="16">Acturi itaque purificationem scripsimus vobis : bene ergo facietis, si egeritis hos dies.</verse><verse id="17">Deus autem, qui liberavit populum suum, et reddidit hæreditatem omnibus, et regnum, et sacerdotium, et sanctificationem,</verse><verse id="18">sicut promisit in lege, speramus quod cito nostri miserebitur, et congregavit de sub cælo in locum sanctum.</verse><verse id="19">Eripuit enim nos de magnis periculis, et locum purgavit.</verse><verse id="20">De Juda vero Machabæo, et fratribus ejus, et de templi magni purificatione, et de aræ dedicatione,</verse><verse id="21">sed et de præliis quæ pertinent ad Antiochum Nobilem et filium ejus Eupatorem,</verse><verse id="22">et de illuminationibus quæ de cælo factæ sunt ad eos qui pro Judæis fortiter fecerunt, ita ut universam regionem, cum pauci essent, vindicarent, et barbaram multitudinem fugarent,</verse><verse id="23">et famosissimum in toto orbe templum recuperarent, et civitatem liberarent, et leges quæ abolitæ erant, restituerentur, Domino cum omni tranquillitate propitio facto illis.</verse><verse id="24">Itemque ab Jasone Cyrenæo quinque libris comprehensa tentavimus nos uno volumine breviare.</verse><verse id="25">Considerantes enim multitudinem librorum, et difficultatem volentibus aggredi narrationes historiarum propter multitudinem rerum,</verse></chapter><chapter id="3"><verse id="1">Igitur cum sancta civitas habitaretur in omni pace, leges etiam adhuc optime custodirentur, propter Oniæ pontificis pietatem, et animos odio habentes mala,</verse><verse id="2">fiebat ut et ipsi reges et principes locum summo honore dignum ducerent, et templum maximis muneribus illustrarent :</verse><verse id="3">ita ut Seleucus Asiæ rex de redditibus suis præstaret omnes sumptus ad ministerium sacrificiorum pertinentes.</verse><verse id="4">Simon autem de tribu Benjamin, præpositus templi constitutus, contendebat, obsistente sibi principe sacerdotum, iniquum aliquid in civitate moliri.</verse><verse id="5">Sed cum vincere Oniam non posset, venit ad Apollonium Tharsææ filium, qui eo tempore erat dux Cœlesyriæ et Phœnicis :</verse><verse id="6">et nuntiavit ei pecuniis innumerabilibus plenum esse ærarium Jerosolymis, et communes copias immensas esse, quæ non pertinent ad rationem sacrificiorum : esse autem possibile sub potestate regis cadere universa.</verse><verse id="7">Cumque retulisset ad regem Apollonius de pecuniis quæ delatæ erant, illæ accitum Heliodorum, qui erat super negotia ejus, misit, cum mandatis ut prædictam pecuniam transportaret.</verse><verse id="8">Statimque Heliodorus iter est agressus, specie quidem quasi per Cœlesyriam et Phœnicen civitates esset peragraturus, re vera autem regis propositum perfecturus.</verse><verse id="9">Sed cum venisset Jerosolymam, et benigne a summo sacerdote in civitate esset exceptus, narravit de dato indicio pecuniarum, et cujus rei gratia adesset, aperuit : interrogabat autem si vere hæc ita essent.</verse><verse id="10">Tunc summus sacerdos ostendit deposita esse hæc, et victualia viduarum et pupillorum :</verse><verse id="11">quædam vero esse Hircani Tobiæ viri valde eminentis, in his quæ detulerat impius Simon : universa autem argenti talenta esse quadringenta, et auri ducenta :</verse><verse id="12">decipi vero eos qui credidissent loco et templo quod per universum mundum honoratur pro sui veneratione et sanctitate, omnino impossibile esse.</verse><verse id="13">At ille pro his quæ habebat in mandatis a rege, dicebat omni genere regi ea esse deferenda.</verse><verse id="14">Constituta autem die, intrabat de his Heliodorus ordinaturus. Non modica vero per universam civitatem erat trepidatio.</verse><verse id="15">Sacerdotes autem ante altare cum stolis sacerdotalibus jactaverunt se, et invocabant de cælo eum qui de depositis legem posuit, ut his qui deposuerant ea salva custodiret.</verse><verse id="16">Jam vero qui videbat summi sacerdotis vultum, mente vulnerabatur : facies enim et color immutatus declarabat internum animi dolorem :</verse><verse id="17">circumfusa enim erat mœstitia quædam viro, et horror corporis, per quem manifestus aspicientibus dolor cordis ejus efficiebatur.</verse><verse id="18">Alii etiam gregatim de domibus confluebant, publica supplicatione obsecrantes, pro eo quod in contemptum locus esset venturus.</verse><verse id="19">Accinctæque mulieres ciliciis pectus, per plateas confluebant : sed et virgines quæ conclusæ erant, procurrebant ad Oniam, aliæ autem ad muros, quædam vero per fenestras aspiciebant :</verse><verse id="20">universæ autem protendentes manus in cælum, deprecabantur :</verse><verse id="21">erat enim misera commistæ multitudinis, et magni sacerdotis in agone constituti exspectatio.</verse><verse id="22">Et hi quidem invocabant omnipotentem Deum, ut credita sibi his qui crediderant, cum omni integritate conservarentur.</verse><verse id="23">Heliodorus autem, quod decreverat, perficiebat eodem loco ipse cum satellitibus circa ærarium præsens.</verse><verse id="24">Sed spiritus omnipotentis Dei magnam fecit suæ ostensionis evidentiam, ita ut omnes qui ausi fuerant parere ei, ruentes Dei virtute, in dissolutionem et formidinem converterentur.</verse><verse id="25">Apparuit enim illis quidam equus terribilem habens sessorem, optimis operimentis adornatus : isque cum impetu Heliodoro priores calces elisit : qui autem ei sedebat, videbatur arma habere aurea.</verse><verse id="26">Alii etiam apparuerunt duo juvenes virtute decori, optimi gloria, speciosique amictu : qui circumsteterunt eum, et ex utraque parte flagellabant, sine intermissione multis plagis verberantes.</verse><verse id="27">Subito autem Heliodorus concidit in terram, eumque multa caligine circumfusum rapuerunt, atque in sella gestatoria positum ejecerunt.</verse></chapter><chapter id="4"><verse id="1">Simon autem prædictus, pecuniarum et patriæ delator, male loquebatur de Onia, tamquam ipse Heliodorum instigasset ad hæc, et ipse fuisset incentor malorum :</verse><verse id="2">provisoremque civitatis, ac defensorem gentis suæ, et æmulatorem legis Dei, audebat insidiatorem regni dicere.</verse><verse id="3">Sed cum inimicitiæ in tantum procederent ut etiam per quosdam Simonis necessarios homicidia fierent,</verse><verse id="4">considerans Onias periculum contentionis, et Apollonium insanire, utpote ducem Cœlesyriæ et Phœnicis, ad augendam malitiam Simonis ad regem se contulit,</verse><verse id="5">non ut civium accusator, sed communem utilitatem apud semetipsum universæ multitudinis considerans.</verse><verse id="6">Videbat enim sine regali providentia impossibile esse pacem rebus dari, nec Simonem posse cessare a stultitia sua.</verse><verse id="7">Sed post Seleuci vitæ excessum, cum suscepisset regnum Antiochus, qui Nobilis appellabatur, ambiebat Jason frater Oniæ summum sacerdotium :</verse><verse id="8">adito rege, promittens ei argenti talenta trecenta sexaginta, et ex redditibus aliis talenta octoginta,</verse><verse id="9">super hæc promittebat et alia centum quinquaginta, si potestati ejus concederetur, gymnasium et ephebiam sibi constituere, et eos qui in Jerosolymis erant, Antiochenos scribere.</verse><verse id="10">Quod cum rex annuisset, et obtinuisset principatum, statim ad gentilem ritum contribules suos transferre cœpit,</verse><verse id="11">et amotis his quæ humanitatis causa Judæis a regibus fuerant constituta per Joannem patrem Eupolemi, qui apud Romanos de amicitia et societate functus est legatione legitima, civium jura destituens, prava instituta sanciebat.</verse><verse id="12">Etenim ausus est sub ipsa arce gymnasium constituere, et optimos quosque epheborum in lupanaribus ponere.</verse><verse id="13">Erat autem hoc non initium, sed incrementum quoddam, et profectus gentilis et alienigenæ conversationis, propter impii et non sacerdotis Jasonis nefarium, et inauditum scelus :</verse><verse id="14">ita ut sacerdotes jam non circa altaris officia dediti essent, sed contempto templo et sacrificiis neglectis, festinarent participes fieri palæstræ et præbitionis ejus injustæ, et in exercitiis disci.</verse><verse id="15">Et patrios quidem honores nihil habentes, græcas glorias optimas arbitrabantur :</verse><verse id="16">quarum gratia periculosa eos contentio habebat, et eorum instituta æmulabantur, ac per omnia his consimiles esse cupiebant, quos hostes et peremptores habuerant.</verse><verse id="17">In leges enim divinas impie agere impune non cedit : sed hoc tempus sequens declarabit.</verse><verse id="18">Cum autem quinquennalis agon Tyri celebraretur, et rex præsens esset,</verse><verse id="19">misit Jason facinorosus ab Jerosolymis viros peccatores, portantes argenti didrachmas trecentas in sacrificum Herculis : quas postulaverunt hi qui asportaverant ne in sacrificiis erogarentur, quia non oporteret, sed in alios sumptus eas deputari.</verse><verse id="20">Sed hæ oblatæ sunt quidem ab eo qui miserat in sacrificium Herculis : propter præsentes autem datæ sunt in fabricam navium triremium.</verse><verse id="21">Misso autem in Ægyptum Apollonio Mnesthei filio propter primates Ptolemæi Philometoris regis, cum cognovisset Antiochus alienum se a negotiis regni effectum, propriis utilitatibus consulens, profectus inde venit Joppen, et inde Jerosolymam.</verse><verse id="22">Et magnifice ab Jasone et civitate susceptus, cum facularum luminibus et laudibus ingressus est : et inde in Phœnicen exercitum convertit.</verse><verse id="23">Et post triennii tempus, misit Jason Menelaum supradicti Simonis fratrem portantem pecunias regi, et de negotiis necessariis responsa perlaturum.</verse><verse id="24">At ille commendatus regi, cum magnificasset faciem potestatis ejus, in semetipsum retorsit summum sacerdotium, superponens Jasoni talenta argenti trecenta.</verse><verse id="25">Acceptisque a rege mandatis, venit, nihil quidem habens dignum sacerdotio : animos vero crudelis tyranni, et feræ beluæ iram gerens.</verse><verse id="26">Et Jason quidem, qui proprium fratrem captivaverat, ipse deceptus profugus in Ammanitem expulsus est regionem.</verse><verse id="27">Menelaus autem principatum quidem obtinuit : de pecuniis vero regi promissis, nihil agebat, cum exactionem faceret Sostratus, qui arci erat præpositus,</verse><verse id="28">nam ad hunc exactio vectigalium pertinebant : quam ob causam utrique ad regem sunt evocati.</verse><verse id="29">Et Menelaus amotus est a sacerdotio, succedente Lysimacho fratre suo : Sostratus autem prælatus est Cypriis.</verse><verse id="30">Et cum hæc agerentur, contigit Tharsenses et Mallotas seditionem movere, eo quod Antiochidi regis concubinæ dono essent dati.</verse><verse id="31">Festinanter itaque rex venit sedare illos, relicto suffecto uno ex comitibus suis Andronico.</verse><verse id="32">Ratus autem Menelaus accepisse se tempus opportunum, aurea quædam vasa e templo furatus donavit Andronico, et alia vendiderat Tyri, et per vicinas civitates.</verse><verse id="33">Quod cum certissime cognovisset Onias, arguebat eum, ipse in loco tuto se continens Antiochiæ secus Daphnem.</verse><verse id="34">Unde Menelaus accedens ad Andronicum, rogabat ut Oniam interficeret. Qui cum venisset ad Oniam, et datis dextris cum jurejurando (quamvis esset ei suspectus) suasisset de asylo procedere, statim eum peremit, non veritus justitiam.</verse><verse id="35">Ob quam causam non solum Judæi, sed aliæ quoque nationes indignabantur, et moleste ferebant de nece tanti viri injusta.</verse><verse id="36">Sed regressum regem de Ciliciæ locis adierunt Judæi apud Antiochiam, simul et Græci, conquerentes de iniqua nece Oniæ.</verse><verse id="37">Contristatus itaque animo Antiochus propter Oniam, et flexus ad misericordiam, lacrimas fudit, recordatus defuncti sobrietatem et modestiam :</verse><verse id="38">accensisque animis Andronicum purpura exutum, per totam civitatem jubet circumduci : et in eodem loco in quo in Oniam impietatem commiserat, sacrilegum vita privari, Domino illi condignam retribuente pœnam.</verse><verse id="39">Multis autem sacrilegiis in templo a Lysimacho commissis Menelai consilio, et divulgata fama, congregata est multitudo adversum Lysimachum multo jam auro exportato.</verse><verse id="40">Turbis autem insurgentibus, et animis ira repletis, Lysimachus armatis fere tribus millibus iniquis manibus uti cœpit, duce quodam tyranno, ætate pariter et dementia provecto.</verse><verse id="41">Sed ut intellexerunt conatum Lysimachi, alii lapides, alii fustes validos arripuere : quidam vero cinerem in Lysimachum jecere.</verse><verse id="42">Et multi quidem vulnerati, quidam autem et prostrati, omnes vero in fugam conversi sunt : ipsum etiam sacrilegum secus ærarium interfecerunt.</verse><verse id="43">De his ergo cœpit judicium adversus Menelaum agitari.</verse><verse id="44">Et cum venisset rex Tyrum, ad ipsum negotium detulerunt missi tres viri a senioribus.</verse></chapter><chapter id="5"><verse id="1">Eodem tempore, Antiochus secundam profectionem paravit in Ægyptum.</verse><verse id="2">Contigit autem per universam Jerosolymorum civitatem videri diebus quadraginta per aëra equites discurrentes, auratas stolas habentes et hastis, quasi cohortes armatos :</verse><verse id="3">et cursus equorum per ordines digestos, et congressiones fieri cominus, et scutorum motus, et galeatorum multitudinem gladiis districtis, et telorum jactus, et aureorum armorum splendorem, omnisque generis loricarum.</verse><verse id="4">Quapropter omnes rogabant in bonum monstra converti.</verse><verse id="5">Sed cum falsus rumor exisset, tamquam vita excessisset Antiochus, assumptis Jason non minus mille viris, repente agressus est civitatem : et civibus ad murum convolantibus ad ultimum apprehensa civitate, Menelaus fugit in arcem :</verse><verse id="6">Jason vero non parcebat in cæde civibus suis, nec cogitabat prosperitatem adversum cognatos malum esse maximum, arbitrans hostium et non civium se trophæa capturum.</verse><verse id="7">Et principatum quidem non obtinuit, finem vero insidiarum suarum confusionem accepit, et profugus iterum abiit in Ammanitem.</verse><verse id="8">Ad ultimum, in exitium sui conclusus ab Areta Arabum tyranno fugiens de civitate in civitatem, omnibus odiosus, ut refuga legum et execrabilis, ut patriæ et civium hostis, in Ægyptum extrusus est :</verse><verse id="9">et qui multos de patria sua expulerat, peregre periit, Lacedæmonas profectus, quasi pro cognatione ibi refugium habiturus :</verse><verse id="10">et qui insepultos multos abjecerat, ipse et illamentatus et insepultus abjicitur, sepultura neque peregrina usus, neque patrio sepulchro participans.</verse><verse id="11">His itaque gestis, suspicatus est rex societatem deserturos Judæos : et ob hoc profectus ex Ægypto efferatis animis, civitatem quidem armis cepit.</verse><verse id="12">Jussit autem militibus interficere, nec parcere occursantibus, et per domos ascendentes trucidare.</verse><verse id="13">Fiebant ergo cædes juvenum ac seniorum, et mulierum et natorum exterminia, virginumque et parvulorum neces.</verse><verse id="14">Erant autem toto triduo octoginta millia interfecti, quadraginta millia vincti, non minus autem venundati.</verse><verse id="15">Sed nec ista sufficiunt : ausus est etiam intrare templum universa terra sanctius, Menelao ductore, qui legum et patriæ fuit proditor :</verse><verse id="16">et scelestis manibus sumens sancta vasa, quæ ab aliis regibus et civitatibus erant posita ad ornatum loci, et gloriam, contrectabat indigne, et contaminabat.</verse><verse id="17">Ita alienatus mente Antiochus, non considerabat quod propter peccata habitantium civitatem, modicum Deus fuerat iratus : propter quod et accidit circa locum despectio :</verse><verse id="18">alioquin nisi contigisset eos multis peccatis esse involutos, sicut Heliodorus, qui missus est a Seleuco rege ad expoliandum ærarium, etiam hic statim adveniens flagellatus, et repulsus utique fuisset ab audacia.</verse><verse id="19">Verum non propter locum, gentem : sed propter gentem, locum Deus elegit.</verse><verse id="20">Ideoque et ipse locus particeps factus est populi malorum : postea autem fiet socius bonorum, et qui derelictus in ira Dei omnipotentis est, iterum in magni Domini reconciliatione cum summa gloria exaltabitur.</verse><verse id="21">Igitur Antiochus mille et octingentis ablatis de templo talentis, velociter Antiochiam regressus est, existimans se præ superbia terram ad navigandum, pelagus vero ad iter agendum deducturum propter mentis elationem.</verse><verse id="22">Reliquit autem et præpositos ad affligendam gentem : Jerosolymis quidem Philippum genere Phrygem, moribus crudeliorem eo ipso a quo constitutus est :</verse><verse id="23">in Garizim autem Andronicum et Menelaum, qui gravius quam ceteri imminebant civibus.</verse><verse id="24">Cumque appositus esset contra Judæos, misit odiosum principem Apollonium cum exercitu viginti et duobus millibus, præcipiens ei omnes perfectæ ætatis interficere, mulieres ac juvenes vendere.</verse><verse id="25">Qui cum venisset Jerosolymam, pacem simulans, quievit usque ad diem sanctum sabbati : et tunc feriatis Judæis arma capere suis præcepit.</verse><verse id="26">Omnesque qui ad spectaculum processerant, trucidavit : et civitatem cum armatis discurrens, ingentem multitudinem peremit.</verse><verse id="27">Judas autem Machabæus, qui decimus fuerat, secesserat in desertum locum, ibique inter feras vitam in montibus cum suis agebat : et fœni cibo vescentes, demorabantur, ne participes essent coinquinationis.</verse></chapter><chapter id="6"><verse id="1">Sed non post multum temporis, misit rex senem quemdam Antiochenum, qui compelleret Judæos ut se transferrent a patriis et Dei legibus :</verse><verse id="2">contaminare etiam quod in Jerosolymis erat templum, et cognominare Jovis Olympii : et in Garizim, prout erant hi qui locum inhabitabant, Jovis hospitalis.</verse><verse id="3">Pessima autem et universis gravis erat malorum incursio :</verse><verse id="4">nam templum luxuria et comessationibus gentium erat plenum, et scortantium cum meretricibus : sacratisque ædibus mulieres se ultro ingerebant, intro ferentes ea quæ non licebat.</verse><verse id="5">Altare etiam plenum erat illicitis, quæ legibus prohibebantur.</verse><verse id="6">Neque autem sabbata custodiebantur, neque dies solemnes patrii servabantur, nec simpliciter Judæum se esse quisquam confitebatur.</verse><verse id="7">Ducebantur autem cum amara necessitate in die natalis regis ad sacrificia : et cum Liberi sacra celebrarentur, cogebantur hedera coronati Libero circuire.</verse><verse id="8">Decretum autem exiit in proximas gentilium civitates, suggerentibus Ptolemæis, ut pari modo et ipsi adversus Judæos agerent, ut sacrificarent :</verse><verse id="9">eos autem qui nollent transire ad instituta gentium, interficerent : erat ergo videre miseriam.</verse><verse id="10">Duæ enim mulieres delatæ sunt natos suos circumcidisse : quas, infantibus ad ubera suspensis, cum publice per civitatem circumduxissent, per muros præcipitaverunt.</verse><verse id="11">Alii vero, ad proximas coëuntes speluncas, et latenter sabbati diem celebrantes, cum indicati essent Philippo, flammis succensi sunt, eo quod verebantur propter religionem et observantiam manu sibimet auxilium ferre.</verse><verse id="12">Obsecro autem eos qui hunc librum lecturi sunt, ne abhorrescant propter adversos casus : sed reputent ea quæ acciderunt, non ad interitum, sed ad correptionem esse generis nostri.</verse><verse id="13">Etenim multo tempore non sinere peccatoribus ex sententia agere, sed statim ultiones adhibere, magni beneficii est indicium.</verse><verse id="14">Non enim, sicut in aliis nationibus, Dominus patienter exspectat, ut eas cum judicii dies advenerit, in plenitudine peccatorum puniat :</verse><verse id="15">ita et in nobis statuit ut, peccatis nostris in finem devolutis, ita demum in nos vindicet.</verse><verse id="16">Propter quod numquam quidem a nobis misericordiam suam amovet : corripiens vero in adversis, populum suum non dereliquit.</verse><verse id="17">Sed hæc nobis ad commonitionem legentium dicta sint paucis. Jam enim veniendum est ad narrationem.</verse><verse id="18">Igitur Eleazarus, unus de primoribus scribarum, vir ætate provectus, et vultu decorus, aperto ore hians compellebatur carnem porcinam manducare.</verse><verse id="19">At ille gloriosissimam mortem magis quam odibilem vitam complectens, voluntarie præibat ad supplicium.</verse><verse id="20">Intuens autem quemadmodum oporteret accedere, patienter sustinens, destinavit non admittere illicita propter vitæ amorem.</verse><verse id="21">Hi autem qui astabant, iniqua miseratione commoti propter antiquam viri amicitiam, tollentes eum secreto rogabant afferri carnes quibus vesci ei licebat, ut simularetur manducasse sicut rex imperaverat de sacrificii carnibus,</verse><verse id="22">ut hoc facto, a morte liberaretur : et propter veterem viri amicitiam, hanc in eo faciebant humanitatem.</verse><verse id="23">At ille cogitare cœpit ætatis ac senectutis suæ eminentiam dignam, et ingenitæ nobilitatis canitiem, atque a puero optimæ conversationis actus : et secundum sanctæ et a Deo conditæ legis constituta, respondit cito, dicens præmitti se velle in infernum.</verse><verse id="24">Non enim ætati nostræ dignum est, inquit, fingere : ut multi adolescentium, arbitrantes Eleazarum nonaginta annorum transisse ad vitam alienigenarum,</verse><verse id="25">et ipsi propter meam simulationem, et propter modicum corruptibilis vitæ tempus decipiantur, et per hoc maculam atque execrationem meæ senectuti conquiram.</verse><verse id="26">Nam etsi in præsenti tempore suppliciis hominum eripiar, sed manum Omnipotentis nec vivus, nec defunctus, effugiam.</verse><verse id="27">Quam ob rem fortiter vita excedendo, senectute quidem dignus apparebo :</verse><verse id="28">adolescentibus autem exemplum forte relinquam, si prompto animo ac fortiter pro gravissimis ac sanctissimis legibus honesta morte perfungar. His dictis, confestim ad supplicium trahebatur.</verse><verse id="29">Hi autem qui eum ducebant, et paulo ante fuerant mitiores, in iram conversi sunt propter sermones ab eo dictos, quos illi per arrogantiam prolatos arbitrabantur.</verse><verse id="30">Sed cum plagis perimeretur, ingemuit, et dixit : Domine, qui habes sanctam scientiam, manifeste tu scis quia cum a morte possem liberari, duros corporis sustineo dolores : secundum animam vero propter timorem tuum libenter hæc patior.</verse><verse id="31">Et iste quidem hoc modo vita decessit, non solum juvenibus, sed et universæ genti memoriam mortis suæ ad exemplum virtutis et fortitudinis derelinquens.</verse></chapter><chapter id="7"><verse id="1">Contigit autem et septem fratres una cum matre sua apprehensos compelli a rege edere contra fas carnes porcinas, flagris et taureis cruciatos.</verse><verse id="2">Unus autem ex illis, qui erat primus, sic ait : Quid quæris, et quid vis discere a nobis ? parati sumus mori, magis quam patrias Dei leges prævaricari.</verse><verse id="3">Iratus itaque rex, jussit sartagines et ollas æneas succendi : quibus statim succensis,</verse><verse id="4">jussit ei qui prior fuerat locutus amputari linguam, et cute capitis abstracta, summas quoque manus et pedes ei præscindi, ceteris ejus fratribus et matre inspicientibus.</verse><verse id="5">Et cum jam per omnia inutilis factus esset, jussit ignem admoveri, et adhuc spirantem torreri in sartagine : in qua cum diu cruciaretur, ceteri una cum matre invicem se hortabantur mori fortiter,</verse><verse id="6">dicentes : Dominus Deus aspiciet veritatem, et consolabitur in nobis, quemadmodum in protestatione cantici declaravit Moyses : Et in servis suis consolabitur.</verse><verse id="7">Mortuo itaque illo primo hoc modo, sequentem deducebant ad illudendum : et cute capitis ejus cum capillis abstracta, interrogabant si manducaret, priusquam toto corpore per membra singula puniretur.</verse><verse id="8">At ille respondens patria voce, dixit : Non faciam. Propter quod et iste, sequenti loco, primi tormenta suscepit :</verse><verse id="9">et in ultimo spiritu constitutus, sic ait : Tu quidem scelestissime in præsenti vita nos perdis : sed Rex mundi defunctos nos pro suis legibus in æternæ vitæ resurrectione suscitabit.</verse><verse id="10">Post hunc tertius illuditur, et linguam postulatus cito protulit, et manus constanter extendit :</verse><verse id="11">et cum fiducia ait : E cælo ista possideo, sed propter Dei leges nunc hæc ipsa despicio, quoniam ab ipso me ea recepturum spero :</verse><verse id="12">ita ut rex, et qui cum ipso erant, mirarentur adolescentis animum, quod tamquam nihilum duceret cruciatus.</verse><verse id="13">Et hoc ita defuncto, quartum vexabant similiter torquentes.</verse><verse id="14">Et cum jam esset ad mortem, sic ait : Potius est ab hominibus morti datos spem exspectare a Deo, iterum ab ipso resuscitandos : tibi enim resurrectio ad vitam non erit.</verse><verse id="15">Et cum admovissent quintum, vexabant eum. At ille respiciens in eum,</verse><verse id="16">dixit : Potestatem inter homines habens, cum sis corruptibilis, facis quod vis : noli autem putare genus nostrum a Deo esse derelictum :</verse><verse id="17">tu autem patienter sustine, et videbis magnam potestatem ipsius, qualiter te et semen tuum torquebit.</verse><verse id="18">Post hunc ducebant sextum, et is, mori incipiens, sic ait : Noli frustra errare : nos enim propter nosmetipsos hæc patimur, peccantes in Deum nostrum, et digna admiratione facta sunt in nobis :</verse><verse id="19">tu autem ne existimes tibi impune futurum, quod contra Deum pugnare tentaveris.</verse><verse id="20">Supra modum autem mater mirabilis, et bonorum memoria digna, quæ pereuntes septem filios sub unius diei tempore conspiciens, bono animo ferebat propter spem quam in Deum habebat :</verse></chapter><chapter id="8"><verse id="1">Judas vero Machabæus, et qui cum illo erant, introibant latenter in castella : et convocantes cognatos et amicos, et eos qui permanserunt in Judaismo assumentes, eduxerunt ad se sex millia virorum.</verse><verse id="2">Et invocabant Dominum, ut respiceret in populum qui ab omnibus calcabatur, et misereretur templo quod contaminabatur ab impiis :</verse><verse id="3">misereretur etiam exterminio civitatis, quæ esset illico complananda, et vocem sanguinis ad se clamantis audiret :</verse><verse id="4">memoraretur quoque iniquissimas mortes parvulorum innocentum, et blasphemias nomini suo illatas, et indignaretur super his.</verse><verse id="5">At Machabæus, congregata multitudine, intolerabilis gentibus efficiebatur : ira enim Domini in misericordiam conversa est.</verse><verse id="6">Et superveniens castellis et civitatibus improvisus, succendebat eas : et opportuna loca occupans, non paucas hostium strages dabat :</verse><verse id="7">maxime autem noctibus ad hujuscemodi excursus ferebatur, et fama virtutis ejus ubique diffundebatur.</verse><verse id="8">Videns autem Philippus paulatim virum ad profectum venire, ac frequentius res ei cedere propere, ad Ptolemæum ducem Cœlesyriæ et Phœnicis scripsit ut auxilium ferret regis negotiis.</verse><verse id="9">At ille velociter misit Nicanorem Patrocli de primoribus amicum, datis ei de permistis gentibus, armatis non minus viginti millibus, ut universum Judæorum genus deleret, adjuncto ei Gorgia viro militari, et in bellicis rebus experientissimo.</verse><verse id="10">Constituit autem Nicanor, ut regi tributum, quod Romanis erat dandum, duo millia talentorum de captivitate Judæorum suppleret :</verse><verse id="11">statimque ad maritimas civitates misit, convocans ad coëmptionem Judaicorum mancipiorum, promittens se nonaginta mancipia talento distracturum, non respiciens ad vindictam quæ eum ab Omnipotente esset consecutura.</verse><verse id="12">Judas autem ubi comperit, indicavit his qui secum erant Judæis Nicanoris adventum.</verse><verse id="13">Ex quibus quidam formidantes, et non credentes Dei justitiæ, in fugam vertebantur :</verse><verse id="14">alii vero si quid eis supererat vendebant, simulque Dominum deprecabantur ut eriperet eos ab impio Nicanore, qui eos priusquam cominus veniret, vendiderat :</verse><verse id="15">etsi non propter eos, propter testamentum tamen quod erat ad patres eorum, et propter invocationem sancti et magnifici nominis ejus super ipsos.</verse><verse id="16">Convocatis autem Machabæus septem millibus qui cum ipso erant, rogabat ne hostibus reconciliarentur, neque metuerent inique venientium adversum se hostium multitudinem : sed fortiter contenderent,</verse><verse id="17">ante oculos habentes contumeliam quæ loco sancto ab his injuste esset illata, itemque et ludibrio habitæ civitatis injuriam, adhuc etiam veterum instituta convulsa.</verse><verse id="18">Nam illi quidem armis confidunt, ait, simul et audacia : nos autem in omnipotente Domino, qui potest et venientes adversum nos, et universum mundum, uno nutu delere, confidimus.</verse><verse id="19">Admonuit autem eos et de auxiliis Dei, quæ facta sunt erga parentes : et quod sub Sennacherib centum octoginta quinque millia perierunt :</verse><verse id="20">et de prælio quod eis adversus Galatas fuit in Babylonia, ut omnes, ubi ad rem ventum est, Macedonibus sociis hæsitantibus, ipsi sex millia soli peremerunt centum viginti millia, propter auxilium illis datum de cælo, et beneficia pro his plurima consecuti sunt.</verse><verse id="21">His verbis constantes effecti sunt, et pro legibus et patria mori parati.</verse><verse id="22">Constituit itaque fratres suos duces utrique ordini, Simonem, et Josephum, et Jonathan, subjectis unicuique millenis et quingentenis.</verse><verse id="23">Ad hoc etiam ab Esdra lecto illis sancto libro, et dato signo adjutorii Dei, in prima acie ipse dux commisit cum Nicanore.</verse><verse id="24">Et facto sibi adjutore Omnipotente, interfecerunt super novem millia hominum : majorem autem partem exercitus Nicanoris vulneribus debilem factam fugere compulerunt.</verse><verse id="25">Pecuniis vero eorum, qui ad emptionem ipsorum venerant, sublatis, ipsos usquequaque persecuti sunt :</verse><verse id="26">sed reversi sunt hora conclusi, nam erat ante sabbatum : quam ob causam non perseveraverunt insequentes.</verse><verse id="27">Arma autem ipsorum, et spolia congregantes, sabbatum agebant, benedicentes Dominum, qui liberavit eos in isto die, misericordiæ initium stillans in eos.</verse><verse id="28">Post sabbatum vero debilibus, et orphanis, et viduis diviserunt spolia : et residua ipsi cum suis habuere.</verse><verse id="29">His itaque gestis, et communiter ab omnibus facta obsecratione, misericordem Dominum postulabant ut in finem servis suis reconciliaretur.</verse></chapter><chapter id="9"><verse id="1">Eodem tempore, Antiochus inhoneste revertebatur de Perside.</verse><verse id="2">Intraverat enim in eam quæ dicitur Persepolis, et tentavit expoliare templum, et civitatem opprimere : sed multitudine ad arma concurrente, in fugam versi sunt : et ita contigit ut Antiochus post fugam turpiter rediret.</verse><verse id="3">Et cum venisset circa Ecbatanam, recognovit quæ erga Nicanorem et Timotheum gesta sunt.</verse><verse id="4">Elatus autem in ira, arbitrabatur se injuriam illorum qui se fugaverant posse in Judæos retorquere : ideoque jussit agitari currum suum sine intermissione agens iter, cælesti eum judicio perurgente, eo quod ita superbe locutus est se venturum Jerosolymam, et congeriem sepulchri Judæorum eam facturum.</verse><verse id="5">Sed qui universa conspicit Dominus Deus Israël, percussit eum insanabili et invisibili plaga. Ut enim finivit hunc ipsum sermonem, apprehendit eum dolor dirus viscerum, et amara internorum tormenta :</verse><verse id="6">et quidem satis juste, quippe qui multis et novis cruciatibus aliorum torserat viscera, licet ille nullo modo a sua malitia cessaret.</verse><verse id="7">Super hoc autem superbia repletus, ignem spirans animo in Judæos, et præcipiens accelerari negotium, contigit illum impetu euntem de curru cadere, et gravi corporis collisione membra vexari.</verse><verse id="8">Isque qui sibi videbatur etiam fluctibus maris imperare, supra humanum modum superbia repletus, et montium altitudines in statera appendere, nunc humiliatus ad terram in gestatorio portabatur, manifestam Dei virtutem in semetipso contestans :</verse><verse id="9">ita ut de corpore impii vermes scaturirent, ac viventis in doloribus carnes ejus effluerent, odore etiam illius et fœtore exercitus gravaretur :</verse><verse id="10">et qui paulo ante sidera cæli contingere se arbitrabatur, eum nemo poterat propter intolerantiam fœtoris portare.</verse><verse id="11">Hinc igitur cœpit ex gravi superbia deductus ad agnitionem sui venire, divina admonitus plaga, per momenta singula doloribus suis augmenta capientibus.</verse><verse id="12">Et cum nec ipse jam fœtorem suum ferre posset, ita ait : Justum est subditum esse Deo, et mortalem non paria Deo sentire.</verse><verse id="13">Orabat autem hic scelestus Dominum, a quo non esset misericordiam consecuturus.</verse><verse id="14">Et civitatem, ad quam festinans veniebat ut eam ad solum deduceret ac sepulchrum congestorum faceret, nunc optat liberam reddere :</verse><verse id="15">et Judæos, quos nec sepultura quidem se dignos habiturum, sed avibus ac feris diripiendos traditurum, et cum parvulis exterminaturum dixerat, æquales nunc Atheniensibus facturum pollicetur :</verse><verse id="16">templum etiam sanctum, quod prius expoliaverat, optimis donis ornaturum, et sancta vasa multiplicaturum, et pertinentes ad sacrificia sumptus de redditibus suis præstaturum :</verse><verse id="17">super hæc, et Judæum se futurum, et omnem locum terræ perambulaturum, et prædicaturum Dei potestatem.</verse><verse id="18">Sed non cessantibus doloribus (supervenerat enim in eum justum Dei judicium), desperans scripsit ad Judæos in modum deprecationis epistolam hæc continentem :</verse><verse id="19">Optimis civibus Judæis plurimam salutem, et bene valere, et esse felices, rex et principes Antiochus.</verse><verse id="20">Si bene valetis, et filii vestri, et ex sententia vobis cuncta sunt, maximas agimus gratias.</verse><verse id="21">Et ego in infirmitate constitutus, vestri autem memor benigne reversus de Persidis locis, et infirmitate gravi apprehensus, necessarium duxi pro communi utilitate curam habere :</verse><verse id="22">non desperans memetipsum, sed spem multam habens effugiendi infirmitatem.</verse><verse id="23">Respiciens autem quod et pater meus, quibus temporibus in locis superioribus ducebat exercitum, ostendit qui post se susciperet principatum :</verse><verse id="24">ut si quid contrarium accideret, aut difficile nuntiaretur, scientes hi qui in regionibus erant, cui esset rerum summa derelicta, non turbarentur.</verse><verse id="25">Ad hæc, considerans de proximo potentes quosque et vicinos temporibus insidiantes, et eventum exspectantes, designavi filium meum Antiochum regem, quem sæpe recurrens in superiora regna multis vestrum commendabam : et scripsi ad eum quæ subjecta sunt.</verse><verse id="26">Ora itaque vos, et peto memores beneficiorum publice et privatim, ut unusquisque conservet fidem ad me et ad filium meum.</verse><verse id="27">Confido enim eum modeste et humane acturum, et sequentem propositum meum, et communem vobis fore.</verse><verse id="28">Igitur homicida et blasphemus pessime percussus, et ut ipse alios tractaverat, peregre in montibus miserabili obitu vita functus est.</verse><verse id="29">Transferebat autem corpus Philippus collactaneus ejus : qui, metuens filium Antiochi, ad Ptolemæum Philometorem in Ægyptum abiit.</verse></chapter><chapter id="10"><verse id="1">Machabæus autem, et qui cum eo erant, Domino se protegente, templum quidem et civitatem recepit :</verse><verse id="2">aras autem quas alienigenæ per plateas exstruxerant, itemque delubra demolitus est :</verse><verse id="3">et purgato templo, aliud altare fecerunt, et de ignitis lapidibus igne concepto sacrificia obtulerunt post biennium, et incensum, et lucernas, et panes propositionis posuerunt.</verse><verse id="4">Quibus gestis, rogabant Dominum prostrati in terram, ne amplius talibus malis inciderent : sed et, siquando peccassent, ut ab ipso mitius corriperentur, et non barbaris ac blasphemis hominibus traderentur.</verse><verse id="5">Qua die autem templum ab alienigenis pollutum fuerat, contigit eadem die purificationem fieri, vigesima quinta mensis qui fuit Casleu.</verse><verse id="6">Et cum lætitia diebus octo egerunt in modum tabernaculorum, recordantes quod ante modicum temporis diem solemnem tabernaculorum in montibus et in speluncis more bestiarum egerant.</verse><verse id="7">Propter quod thyrsos, et ramos virides, et palmas præferebant ei qui prosperavit mundari locum suum.</verse><verse id="8">Et decreverunt communi præcepto et decreto universæ genti Judæorum omnibus annis agere dies istos.</verse><verse id="9">Et Antiochi quidem, qui appellatus est Nobilis, vitæ excessus ita se habuit.</verse><verse id="10">Nunc autem de Eupatore Antiochi impii filio quæ gesta sunt narrabimus, breviantes mala quæ in bellis gesta sunt.</verse><verse id="11">Hic enim suscepto regno, constituit super negotia regni Lysiam quemdam, Phœnicis et Syriæ militiæ principem.</verse><verse id="12">Nam Ptolemæus, qui dicebatur Macer, justi tenax erga Judæos esse constituit, et præcipue propter iniquitatem quæ facta erat in eos, et pacifice agere cum eis.</verse><verse id="13">Sed ob hoc accusatus ab amicis apud Eupatorem, cum frequenter proditor audiret, eo quod Cyprum creditam sibi a Philometore deseruisset, et ad Antiochum Nobilem translatus etiam ab eo recessisset, veneno vitam finivit.</verse><verse id="14">Gorgias autem cum esset dux locorum, assumptis advenis, frequenter Judæos debellabat.</verse><verse id="15">Judæi vero qui tenebant opportunas munitiones, fugatos ab Jerosolymis suscipiebant, et bellare tentabant.</verse><verse id="16">Hi vero qui erant cum Machabæo, per orationes Dominum rogantes ut esset sibi adjutor, impetum fecerunt in munitiones Idumæorum :</verse><verse id="17">multaque vi insistentes, loca obtinuerunt, occurrentes interemerunt, et omnes simul non minus viginti millibus trucidaverunt.</verse><verse id="18">Quidam autem cum confugissent in duas turres valde munitas, omnem apparatum ad repugnandum habentes,</verse><verse id="19">Machabæus ad eorum expugnationem relicto Simone, et Josepho, itemque Zachæo, eisque qui cum ipsis erant satis multis, ipse ad eas quæ amplius perurgebant pugnas conversus est.</verse><verse id="20">Hi vero qui cum Simone erant, cupiditate ducti, a quibusdam qui in turribus erant, suasi sunt pecunia : et septuaginta millibus didrachmis acceptis, dimiserunt quosdam effugere.</verse><verse id="21">Cum autem Machabæo nuntiatum esset quod factum est, principibus populi congregatis accusavit quod pecunia fratres vendidissent, adversariis eorum dimissis.</verse><verse id="22">Hos igitur proditores factos interfecit, et confestim duas turres occupavit.</verse><verse id="23">Armis autem ac manibus omnia prospere agendo in duabus munitionibus plus quam viginti millia peremit.</verse><verse id="24">At Timotheus, qui prius a Judæis fuerat superatus, convocato exercitu peregrinæ multitudinis, et congregato equitatu Asiano, advenit quasi armis Judæam capturus.</verse><verse id="25">Machabæus autem et qui cum ipso erant, appropinquante illo, deprecabantur Dominum, caput terra aspergentes, lumbosque ciliciis præcincti,</verse><verse id="26">ad altaris crepidinem provoluti, ut sibi propitius, inimicis autem eorum esset inimicus, et adversariis adversaretur, sicut lex dicit.</verse><verse id="27">Et ita post orationem, sumptis armis, longius de civitate procedentes, et proximi hostibus effecti, resederunt.</verse><verse id="28">Primo autem solis ortu utrique commiserunt : isti quidem victoriæ et prosperitatis sponsorem cum virtute Dominum habentes : illi autem ducem belli animum habebant.</verse><verse id="29">Sed cum vehemens pugna esset, apparuerunt adversariis de cælo viri quinque in equis, frenis aureis decori, ducatum Judæis præstantes :</verse><verse id="30">ex quibus duo Machabæum medium habentes, armis suis circumseptum incolumem conservabant : in adversarios autem tela et fulmina jaciebant, ex quo et cæcitate confusi et repleti perturbatione, cadebant.</verse><verse id="31">Interfecti sunt autem viginti millia quingenti, et equites sexcenti.</verse><verse id="32">Timotheus vero confugit in Gazaram præsidium munitum, cui præerat Chæreas.</verse><verse id="33">Machabæus autem et qui cum eo erant, lætantes obsederunt præsidium diebus quatuor.</verse><verse id="34">At hi qui intus erant, loci firmitate confisi, supra modum maledicebant, et sermones nefandos jactabant.</verse><verse id="35">Sed cum dies quinta illucesceret, viginti juvenes ex his qui cum Machabæo erant, accensi animis propter blasphemiam, viriliter accesserunt ad murum, et feroci animo incedentes ascendebant :</verse><verse id="36">sed et alii similiter ascendentes, turres portasque succendere aggressi sunt, atque ipsos maledicos vivos concremare.</verse></chapter><chapter id="11"><verse id="1">Sed parvo post tempore, Lysias procurator regis et propinquus, ac negotiorum præpositus, graviter ferens de his quæ acciderant,</verse><verse id="2">congregatis octoginta millibus, et equitatu universo, veniebat adversus Judæos, existimans se civitatem quidem captam gentibus habitaculum facturum,</verse><verse id="3">templum vero in pecuniæ quæstum, sicut cetera delubra gentium, habiturum, et per singulos annos venale sacerdotium :</verse><verse id="4">nusquam recogitans Dei potestatem, sed mente effrenatus in multitudine peditum, et in millibus equitum, et in octoginta elephantis confidebat.</verse><verse id="5">Ingressus autem Judæam, et appropians Bethsuræ, quæ erat in angusto loco, ab Jerosolyma intervallo quinque stadiorum, illud præsidium expugnabat.</verse><verse id="6">Ut autem Machabæus et qui cum eo erant cognoverunt expugnari præsidia, cum fletu et lacrimis rogabant Dominum, et omnis turba simul, ut bonum angelum mitteret ad salutem Israël.</verse><verse id="7">Et ipse primus Machabæus, sumptis armis, ceteros adhortatus est simul secum periculum subire, et ferre auxilium fratribus suis.</verse><verse id="8">Cumque pariter prompto animo procederent, Jerosolymis apparuit præcedens eos eques in veste candida, armis aureis hastam vibrans.</verse><verse id="9">Tunc omnes simul benedixerunt misericordem Dominum, et convaluerunt animis : non solum homines, sed et bestias ferocissimas, et muros ferreos parati penetrare.</verse><verse id="10">Ibant igitur prompti, de cælo habentes adjutorem et miserantem super eos Dominum.</verse><verse id="11">Leonum autem more impetu irruentes in hostes, prostraverunt ex eis undecim millia peditum, et equitum mille sexcentos :</verse><verse id="12">universos autem in fugam verterunt, plures autem ex eis vulnerati nudi evaserunt. Sed et ipse Lysias turpiter fugiens evasit.</verse><verse id="13">Et quia non insensatus erat, secum ipse reputans factam erga se diminutionem, et intelligens invictos esse Hebræos, omnipotentis Dei auxilio innitentes, misit ad eos :</verse><verse id="14">promisitque se consensurum omnibus quæ justa sunt, et regem compulsurum amicum fieri.</verse><verse id="15">Annuit autem Machabæus precibus Lysiæ, in omnibus utilitati consulens : et quæcumque Machabæus scripsit Lysiæ de Judæis, ea rex concessit.</verse><verse id="16">Nam erant scriptæ Judæis epistolæ a Lysia quidem hunc modum continentes : Lysias populo Judæorum salutem.</verse><verse id="17">Joannes et Abesalom, qui missi fuerant a vobis, tradentes scripta, postulabant ut ea quæ per illos significabantur, implerem.</verse><verse id="18">Quæcumque igitur regi potuerunt perferri, exposui : et quæ res permittebat, concessit.</verse><verse id="19">Si igitur in negotiis fidem conservaveritis, et deinceps bonorum vobis causa esset, tentabo.</verse><verse id="20">De ceteris autem per singula verbo mandavi et istis, et his, qui a me missi sunt, colloqui vobiscum.</verse><verse id="21">Bene valete. Anno centesimo, quadragesimo octavo mensis Dioscori, die vigesima et quarta.</verse></chapter><chapter id="12"><verse id="1">His factis pactionibus, Lysias pergebat ad regem, Judæi autem agriculturæ operam dabant.</verse><verse id="2">Sed hi qui resederant, Timotheus, et Apollonius Gennæi filius, sed et Hieronymus, et Demophon super hos, et Nicanor Cypriarches, non sinebant eos in silentio agere et quiete.</verse><verse id="3">Joppitæ vero tale quoddam flagitium perpetrarunt : rogaverunt Judæos cum quibus habitabant, ascendere scaphas quas paraverant, cum uxoribus et filiis, quasi nullis inimicitiis inter eos subjacentibus.</verse><verse id="4">Secundum commune itaque decretum civitatis, et ipsis acquiescentibus, pacisque causa nihil suspectum habentibus : cum in altum processissent, submerserunt non minus ducentos.</verse><verse id="5">Quam crudelitatem Judas in suæ gentis homines factam ut cognovit, præcepit viris qui erant cum ipso : et invocato justo judice Deo,</verse><verse id="6">venit adversus interfectores fratrum, et portum quidem noctu succendit, scaphas exussit, eos autem qui ab igne refugerant, gladio peremit.</verse><verse id="7">Et cum hæc ita egisset, discessit quasi iterum reversurus, et universos Joppitas eradicaturus.</verse><verse id="8">Sed cum cognovisset et eos qui erant Jamniæ, velle pari modo facere habitantibus secum Judæis,</verse><verse id="9">Jamnitis quoque nocte supervenit, et portum cum navibus succendit : ita ut lumen ignis appareret Jerosolymis a stadiis ducentis quadraginta.</verse><verse id="10">Inde cum jam abiissent novem stadiis, et iter facerent ad Timotheum, commiserunt cum eo Arabes quinque millia viri, et equites quingenti.</verse><verse id="11">Cumque pugna valida fieret, et auxilio Dei prospere cessisset, residui Arabes victi petebant a Juda dextram sibi dari, promittentes se pascua daturos, et in ceteris profuturos.</verse><verse id="12">Judas autem arbitratus vere in multis eos utiles, promsit pacem : dextrisque acceptis, discessere ad tabernacula sua.</verse><verse id="13">Aggressus est autem et civitatem quamdam firmam pontibus murisque circumseptam, quæ a turbis habitabatur gentium promiscuarum : cui nomen Casphin.</verse><verse id="14">Hi vero qui intus erant, confidentes in stabilitate murorum et apparatu alimoniarum, remissius agebant, maledictis lacessentes Judam et blasphemantes, ac loquentes quæ fas non est.</verse><verse id="15">Machabæus autem, invocato magno mundi Principe, qui sine arietibus et machinis temporibus Jesu præcipitavit Jericho, irruit ferociter muris :</verse><verse id="16">et capta civitate per Domini voluntatem, innumerabiles cædes fecit, ita ut adjacens stagnum stadiorum duorum latitudinis sanguine interfectorum fluere videretur.</verse><verse id="17">Inde discesserunt stadia septingenta quinquaginta, et venerunt in Characa ad eos, qui dicuntur Tubianæi, Judæos :</verse><verse id="18">et Timotheum quidem in illis locis non comprehenderunt, nulloque negotio perfecto regressus est, relicto in quodam loco firmissimo præsidio.</verse><verse id="19">Dositheus autem et Sosipater, qui erant duces cum Machabæo, peremerunt a Timotheo relictos in præsidio, decem millia viros.</verse><verse id="20">At Machabæus, ordinatis circum se sex millibus, et constitutis per cohortes, adversus Timotheum processit, habentem secum centum viginti millia peditum, equitumque duo millia quingentos.</verse><verse id="21">Cognito autem Judæ adventu, Timotheus præmisit mulieres et filios, et reliquum apparatum, in præsidium quod Carnion dicitur : erat enim inexpugnabile, et accessu difficile propter locorum angustias.</verse></chapter><chapter id="13"><verse id="1">Anno centesimo quadragesimo nono, cognovit Judas Antiochum Eupatorem venire cum multitudine adversus Judæam,</verse><verse id="2">et cum eo Lysiam procuratorem et præpositum negotiorum, secum habentem peditum centum decem millia, et equitum quinque millia, et elephantos viginti duos, currus cum falcibus trecentos.</verse><verse id="3">Commiscuit autem se illis et Menelaus : et cum multa fallacia deprecabatur Antiochum, non pro patriæ salute, sed sperans se constitui in principatum.</verse><verse id="4">Sed Rex regum suscitavit animos Antiochi in peccatorem : et suggerente Lysia hunc esse causam omnium malorum, jussit (ut eis est consuetudo) apprehensum in eodem loco necari.</verse><verse id="5">Erat autem in eodem loco turris quinquaginta cubitorum, aggestum undique habens cineris : hæc prospectum habebat in præceps.</verse><verse id="6">Inde in cinerem dejici jussit sacrilegum, omnibus eum propellentibus ad interitum.</verse><verse id="7">Et tali lege prævaricatorem legis contigit mori, nec terræ dari Menelaum.</verse><verse id="8">Et quidem satis juste : nam quia multa erga aram Dei delicta commisit, cujus ignis et cinis erat sanctus : ipse in cineris morte damnatus est.</verse><verse id="9">Sed rex mente effrenatus veniebat, nequiorem se patre suo Judæis ostensurus.</verse><verse id="10">Quibus Judas cognitis, præcepit populo ut die ac nocte Dominum invocarent, quo, sicut semper, et nunc adjuvaret eos,</verse><verse id="11">quippe qui lege, et patria, sanctoque templo privari vererentur : ac populum, qui nuper paululum respirasset, ne sineret blasphemis rursus nationibus subdi.</verse><verse id="12">Omnibus itaque simul id facientibus, et petentibus a Domino misericordiam cum fletu et jejuniis, per triduum continuum prostratis, hortatus est eos Judas ut se præpararent.</verse><verse id="13">Ipse vero cum senioribus cogitavit priusquam rex admoveret exercitum ad Judæam et obtineret civitatem, exire, et Domini judicio committere exitum rei.</verse><verse id="14">Dans itaque potestatem omnium Deo mundi creatori, et exhortatus suos ut fortiter dimicarent, et usque ad mortem pro legibus, templo, civitate, patria, et civibus starent, circa Modin exercitum constituit.</verse><verse id="15">Et dato signo suis Dei victoriæ, juvenibus fortissimis electis nocte aggressus aulam regiam, in castris interfecit viros quatuor millia, et maximum elephantorum cum his qui superpositi fuerant :</verse><verse id="16">summoque metu ac perturbatione hostium castra replentes, rebus prospere gestis, abierunt.</verse><verse id="17">Hoc autem factum est die illucescente, adjuvante eum Domini protectione.</verse><verse id="18">Sed rex, accepto gustu audaciæ Judæorum, arte difficultatem locorum tentabat :</verse><verse id="19">et Bethsuræ, quæ erat Judæorum præsidium munitum, castra admovebat : sed fugabatur, impingebat, minorabatur.</verse><verse id="20">His autem qui intus erant, Judas necessaria mittebat.</verse><verse id="21">Enuntiavit autem mysteria hostibus Rhodocus quidam de judaico exercitu, qui requisitus comprehensus est, et conclusus.</verse><verse id="22">Iterum rex sermonem habuit ad eos qui erant in Bethsuris : dextram dedit, accepit, abiit :</verse><verse id="23">commisit cum Juda, superatus est.
Ut autem cognovit rebellasse Philippum Antiochiæ, qui relictus erat super negotia, mente consternatus, Judæos deprecans, subditusque eis, jurat de omnibus quibus justum visum est : et reconciliatus obtulit sacrificium, honoravit templum, et munera posuit.</verse><verse id="24">Machabæum amplexatus est, et fecit eum a Ptolemaide usque ad Gerrenos ducem et principem.</verse><verse id="25">Ut autem venit Ptolemaidam, graviter ferebant Ptolemenses amicitiæ conventionem, indignantes ne forte fœdus irrumperent.</verse></chapter><chapter id="14"><verse id="1">Sed post triennii tempus, cognovit Judas et qui cum eo erant Demetrium Seleuci cum multitudine valida et navibus per portam Tripolis ascendisse ad loca opportuna,</verse><verse id="2">et tenuisse regiones adversus Antiochum, et ducem ejus Lysiam.</verse><verse id="3">Alcimus autem quidam, qui summus sacerdos fuerat, sed voluntarie coinquinatus est temporibus commistionis, considerans nullo modo sibi esse salutem neque accessum ad altare,</verse><verse id="4">venit ad regem Demetrium centesimo quinquagesimo anno, offerens ei coronam auream et palmam, super hæc et thallos, qui templi esse videbantur. Et ipsa quidem die siluit.</verse><verse id="5">Tempus autem opportunum dementiæ suæ nactus, convocatus a Demetrio ad consilium, et interrogatus quibus rebus et consiliis Judæi niterentur,</verse><verse id="6">respondit : Ipsi qui dicuntur Assidæi Judæorum, quibus præest Judas Machabæus, bella nutriunt, et seditiones movent, nec patiuntur regnum esse quietum :</verse><verse id="7">nam et ego defraudatus parentum gloria (dico autem summo sacerdotio) huc veni :</verse><verse id="8">primo quidem utilitatibus regis fidem servans, secundo autem etiam civibus consulens : nam illorum pravitate universum genus nostrum non minime vexatur.</verse><verse id="9">Sed oro his singulis, o rex, cognitis, et regioni et generi, secundum humanitatem tuam pervulgatam omnibus, prospice :</verse><verse id="10">nam, quamdiu superest Judas, impossibile est pacem esse negotiis.</verse><verse id="11">Talibus autem ab hoc dictis, et ceteri amici hostiliter se habentes adversus Judam, inflammaverunt Demetrium.</verse><verse id="12">Qui statim Nicanorem præpositum elephantorum ducem misit in Judæam :</verse><verse id="13">datis mandatis ut ipsum quidem Judam caperet : eos vero qui cum illo erant, dispergeret, et constitueret Alcimum maximi templi summum sacerdotem.</verse><verse id="14">Tunc gentes quæ de Judæa fugerant Judam, gregatim se Nicanori miscebant, miserias et clades Judæorum prosperitates rerum suarum existimantes.</verse><verse id="15">Audito itaque Judæi Nicanoris adventu, et conventu nationum, conspersi terra rogabant eum qui populum suum constituit, ut in æternum custodiret, quique suam portionem signis evidentibus protegit.</verse><verse id="16">Imperante autem duce, statim inde moverunt, conveneruntque ad castellum Dessau.</verse><verse id="17">Simon vero frater Judæ commiserat cum Nicanore : sed conterritus est repentino adventu adversariorum.</verse><verse id="18">Nicanor tamen, audiens virtutem comitum Judæ, et animi magnitudinem quam pro patriæ certaminibus habebant, sanguine judicium facere metuebat.</verse><verse id="19">Quam ob rem præmisit Posidonium, et Theodotium, et Matthiam, ut darent dextras atque acciperent.</verse><verse id="20">Et cum diu de his consilium ageretur, et ipse dux ad multitudinem retulisset, omnium una fuit sententia amicitiis annuere.</verse><verse id="21">Itaque diem constituerunt, qua secreto inter se agerent : et singulis sellæ prolatæ sunt, et positæ.</verse><verse id="22">Præcepit autem Judas armatos esse locis opportunis, ne forte ab hostibus repente mali aliquid oriretur : et congruum colloquium fecerunt.</verse><verse id="23">Morabatur autem Nicanor Jerosolymis, nihilque inique agebat : gregesque turbarum quæ congregatæ fuerant, dimisit.</verse><verse id="24">Habebat autem Judam semper carum ex animo, et erat viro inclinatus.</verse><verse id="25">Rogavitque eum ducere uxorem, filiosque procreare. Nuptias fecit : quiete egit, communiterque vivebant.</verse><verse id="26">Alcimus autem, videns caritatem illorum ad invicem et conventiones, venit ad Demetrium, et dicebat Nicanorem rebus alienis assentire, Judamque regni insidiatorem successorem sibi destinasse.</verse><verse id="27">Itaque rex exasperatus, et pessimis hujus criminationibus irritatus, scripsit Nicanori, dicens graviter quidem se ferre de amicitiæ conventione, jubere tamen Machabæum citius vinctum mittere Antiochiam.</verse><verse id="28">Quibus cognitis, Nicanor consternabatur, et graviter ferebat, si ea quæ convenerant irrita faceret, nihil læsus a viro :</verse><verse id="29">sed quia regi resistere non poterat, opportunitatem observabat qua præceptum perficeret.</verse></chapter><chapter id="15"><verse id="1">Nicanor autem, ut comperit Judam esse in locis Samariæ, cogitavit cum omni impetu die sabbati committere bellum.</verse><verse id="2">Judæis vero qui illum per necessitatem sequebantur, dicentibus : Ne ita ferociter et barbare feceris, sed honorem tribue diei sanctificationis, et honora eum qui universa conspicit :</verse><verse id="3">ille infelix interrogavit si est potens in cælo, qui imperavit agi diem sabbatorum.</verse><verse id="4">Et respondentibus illis : Est Dominus vivus ipse in cælo potens, qui jussit agi septimam diem :</verse><verse id="5">at ille ait : Et ego potens sum super terram qui impero sumi arma, et negotia regis impleri. Tamen non obtinuit ut consilium perficeret.</verse><verse id="6">Et Nicanor quidem cum summa superbia erectus, cogitaverat commune trophæum statuere de Juda.</verse><verse id="7">Machabæus autem semper confidebat cum omni spe auxilium sibi a Deo affuturum :</verse><verse id="8">et hortabatur suos ne formidarent ad adventum nationum, sed in mente haberent adjutoria sibi facta de cælo, et nunc sperarent ab Omnipotente sibi affuturam victoriam.</verse><verse id="9">Et allocutus eos de lege et prophetis, admonens etiam certamina quæ fecerant prius, promptiores constituit eos :</verse><verse id="10">et ita animis eorum erectis simul ostendebat gentium fallaciam, et juramentorum prævaricationem.</verse><verse id="11">Singulos autem illorum armavit, non clypei et hastæ munitione, sed sermonibus optimis et exhortationibus, exposito digno fide somnio, per quod universos lætificavit.</verse><verse id="12">Erat autem hujuscemodi visus : Oniam, qui fuerat summus sacerdos, virum bonum et benignum, verecundum visu, modestum moribus, et eloquio decorum, et qui a puero in virtutibus exercitatus sit, manus protendentem orare pro omni populo Judæorum.</verse><verse id="13">Post hoc apparuisse et alium virum ætate et gloria mirabilem, et magni decoris habitudine circa illum.</verse><verse id="14">Respondentem vero Oniam dixisse : Hic est fratrum amator, et populi Israël : hic est qui multum orat pro populo et universa sancta civitate, Jeremias propheta Dei.</verse><verse id="15">Extendisse autem Jeremiam dextram, et dedisse Judæ gladium aureum, dicentem :</verse><verse id="16">Accipe sanctum gladium munus a Deo, in quo dejicies adversarios populi mei Israël.</verse><verse id="17">Exhortati itaque Judæ sermonibus bonis valde, de quibus extolli posset impetus, et animi juvenum confortari, statuerunt dimicare et confligere fortiter : ut virtus de negotiis judicaret, eo quod civitas sancta et templum periclitarentur.</verse><verse id="18">Erat enim pro uxoribus et filiis, itemque pro fratribus et cognatis, minor sollicitudo : maximus vero et primus pro sanctitate timor erat templi.</verse><verse id="19">Sed et eos qui in civitate erant, non minima sollicitudo habebat pro his qui congressuri erant.</verse><verse id="20">Et cum jam omnes sperarent judicium futurum, hostesque adessent atque exercitus esset ordinatus, bestiæ equitesque opportuno in loco compositi,</verse><verse id="21">considerans Machabæus adventum multitudinis, et apparatum varium armorum, et ferocitatem bestiarum, extendens manus in cælum, prodigia facientem Dominum invocavit, qui non secundum armorum potentiam, sed prout ipsi placet, dat dignis victoriam.</verse><verse id="22">Dixit autem invocans hoc modo : Tu Domine, qui misisti angelum tuum sub Ezechia rege Juda, et interfecisti de castris Sennacherib centum octoginta quinque millia :</verse><verse id="23">et nunc, dominator cælorum, mitte angelum tuum bonum ante nos in timore et tremore magnitudinis brachii tui,</verse><verse id="24">ut metuant qui cum blasphemia veniunt adversus sanctum populum tuum. Et hic quidem ita peroravit.</verse><verse id="25">Nicanor autem et qui cum ipso erant, cum tubis et canticis admovebant.</verse><verse id="26">Judas vero et qui cum eo erant, invocato Deo, per orationes congressi sunt :</verse><verse id="27">manu quidem pugnantes, sed Dominum cordibus orantes, prostraverunt non minus triginta quinque millia, præsentia Dei magnifice delectati.</verse><verse id="28">Cumque cessassent, et cum gaudio redirent, cognoverunt Nicanorem ruisse cum armis suis.</verse><verse id="29">Facto itaque clamore, et perturbatione excitata, patria voce omnipotentem Dominum benedicebant.</verse><verse id="30">Præcepit autem Judas, qui per omnia corpore et animo mori pro civibus paratus erat, caput Nicanoris, et manum cum humero abscissam, Jerosolymam perferri.</verse><verse id="31">Quo cum pervenisset, convocatis contribulibus et sacerdotibus ad altare, accersiit et eos qui in arce erant.</verse><verse id="32">Et ostenso capite Nicanoris, et manu nefaria quam extendens contra domum sanctam omnipotentis Dei magnifice gloriatus est.</verse><verse id="33">Linguam etiam impii Nicanoris præcisam jussit particulatim avibus dari : manum autem dementis contra templum suspendi.</verse><verse id="34">Omnes igitur cæli benedixerunt Dominum, dicentes : Benedictus qui locum suum incontaminatum servavit.</verse><verse id="35">Suspendit autem Nicanoris caput in summa arce, ut evidens esset, et manifestum signum auxilii Dei.</verse><verse id="36">Itaque omnes communi consilio decreverunt nullo modo diem istum absque celebritate præterire :</verse><verse id="37">habere autem celebritatem tertiadecima die mensis Adar, quod dicitur voce syriaca, pridie Mardochæi diei.</verse><verse id="38">Igitur his erga Nicanorem gestis, et ex illis temporibus ab Hebræis civitate possessa, ego quoque in his faciam finem sermonis.</verse></chapter></book><book id="13" name="1 Paralipomenon" shortname="1ch"><chapter id="1"><verse id="1">Petrus Apostolus Jesu Christi, electis advenis dispersionis Ponti, Galatiæ, Cappadociæ, Asiæ, et Bithyniæ,</verse><verse id="2">secundum præscientiam Dei Patris, in sanctificationem Spiritus, in obedientiam, et aspersionem sanguinis Jesu Christi. Gratia vobis, et pax multiplicetur.</verse><verse id="3">Benedictus Deus et Pater Domini nostri Jesu Christi, qui secundum misericordiam suam magnam regeneravit nos in spem vivam, per resurrectionem Jesu Christi ex mortuis,</verse><verse id="4">in hæreditatem incorruptibilem, et incontaminatam, et immarcescibilem, conservatam in cælis in vobis,</verse><verse id="5">qui in virtute Dei custodimini per fidem in salutem, paratam revelari in tempore novissimo.</verse><verse id="6">In quo exsultabis, modicum nunc si oportet contristari in variis tentationibus :</verse><verse id="7">ut probatio vestræ fidei multo pretiosior auro (quod per ignem probatur) inveniatur in laudem, et gloriam, et honorem in revelatione Jesu Christi :</verse><verse id="8">quem cum non videritis, diligitis : in quem nunc quoque non videntes creditis : credentes autem exsultabitis lætitia inenarrabili, et glorificata :</verse><verse id="9">reportantes finem fidei vestræ, salutem animarum.</verse><verse id="10">De qua salute exquisierunt, atque scrutati sunt prophetæ, qui de futura in vobis gratia prophetaverunt :</verse><verse id="11">scrutantes in quod vel quale tempus significaret in eis Spiritus Christi : prænuntians eas quæ in Christo sunt passiones, et posteriores glorias :</verse><verse id="12">quibus revelatum est quia non sibimetipsis, vobis autem ministrabant ea quæ nunc nuntiata sunt vobis per eos qui evangelizaverunt vobis, Spiritu Sancto misso de cælo, in quem desiderant angeli prospicere.</verse><verse id="13">Propter quod succincti lumbos mentis vestræ, sobrii, perfecte sperate in eam, quæ offertur vobis, gratiam, in revelationem Jesu Christi :</verse><verse id="14">quasi filii obedientiæ, non configurati prioribus ignorantiæ vestræ desideriis :</verse><verse id="15">sed secundum eum qui vocavit vos, Sanctum : et ipsi in omni conversatione sancti sitis :</verse><verse id="16">quoniam scriptum est : Sancti eritis, quoniam ego sanctus sum.</verse><verse id="17">Et si patrem invocatis eum, qui sine acceptione personarum judicat secundum uniuscujusque opus, in timore incolatus vestri tempore conversamini.</verse><verse id="18">Scientes quod non corruptibilibus, auro vel argento, redempti estis de vana vestra conversatione paternæ traditionis :</verse><verse id="19">sed pretioso sanguine quasi agni immaculati Christi, et incontaminati :</verse><verse id="20">præcogniti quidem ante mundi constitutionem, manifestati autem novissimis temporibus propter vos,</verse><verse id="21">qui per ipsum fideles estis in Deo, qui suscitavit eum a mortuis, et dedit ei gloriam, ut fides vestra et spes esset in Deo :</verse><verse id="22">animas vestras castificantes in obedientia caritatis, in fraternitatis amore, simplici ex corde invicem diligite attentius :</verse><verse id="23">renati non ex semine corruptibili, sed incorruptibili per verbum Dei vivi, et permanentis in æternum :</verse><verse id="24">quia omnis caro ut fœnum : et omnis gloria ejus tamquam flos fœni : exaruit fœnum, et flos ejus decidit.</verse><verse id="25">Verbum autem Domini manet in æternum : hoc est autem verbum, quod evangelizatum est in vos.</verse></chapter><chapter id="2"><verse id="1">Deponentes igitur omnem malitiam, et omnem dolum, et simulationes, et invidias, et omnes detractiones,</verse><verse id="2">sicut modo geniti infantes, rationabile, sine dolo lac concupiscite : ut in eo crescatis in salutem :</verse><verse id="3">si tamen gustastis quoniam dulcis est Dominus.</verse><verse id="4">Ad quem accedentes lapidem vivum, ab hominibus quidem reprobatum, a Deo autem electum, et honorificatum :</verse><verse id="5">et ipsi tamquam lapides vivi superædificamini, domus spiritualis, sacerdotium sanctum, offerre spirituales hostias, acceptabiles Deo per Jesum Christum.</verse><verse id="6">Propter quod continet Scriptura : Ecce pono in Sion lapidem summum angularem, electum, pretiosum : et qui crediderit in eum, non confundetur.</verse><verse id="7">Vobis igitur honor credentibus : non credentibus autem lapis, quem reprobaverunt ædificantes : hic factus est in caput anguli,</verse><verse id="8">et lapis offensionis, et petra scandali, his qui offendunt verbo, nec credunt in quo et positi sunt.</verse><verse id="9">Vos autem genus electum, regale sacerdotium, gens sancta, populus acquisitionis : ut virtutes annuntietis ejus qui de tenebris vos vocavit in admirabile lumen suum.</verse><verse id="10">Qui aliquando non populus, nunc autem populus Dei : qui non consecuti misericordiam, nunc autem misericordiam consecuti.</verse><verse id="11">Carissimi, obsecro vos tamquam advenas et peregrinos abstinere vos a carnalibus desideriis, quæ militant adversus animam,</verse><verse id="12">conversationem vestram inter gentes habentes bonam : ut in eo quod detrectant de vobis tamquam de malefactoribus, ex bonis operibus vos considerantes, glorificent Deum in die visitationis.</verse><verse id="13">Subjecti igitur estote omni humanæ creaturæ propter Deum : sive regi quasi præcellenti :</verse><verse id="14">sive ducibus tamquam ab eo missis ad vindictam malefactorum, laudem vero bonorum :</verse><verse id="15">quia sic est voluntas Dei, ut benefacientes obmutescere faciatis imprudentium hominum ignorantiam :</verse><verse id="16">quasi liberi, et non quasi velamen habentes malitiæ libertatem, sed sicut servi Dei.</verse><verse id="17">Omnes honorate : fraternitatem diligite : Deum timete : regem honorificate.</verse><verse id="18">Servi, subditi estote in omni timore dominis, non tantum bonis et modestis, sed etiam dyscolis.</verse><verse id="19">Hæc est enim gratia, si propter Dei conscientiam sustinet quis tristitias, patiens injuste.</verse><verse id="20">Quæ enim est gloria, si peccantes, et colaphizati suffertis ? sed si bene facientes patienter sustinetis, hæc est gratia apud Deum.</verse><verse id="21">In hoc enim vocati estis : quia et Christus passus est pro nobis, vobis relinquens exemplum ut sequamini vestigia ejus :</verse><verse id="22">qui peccatum non fecit, nec inventus est dolus in ore ejus :</verse><verse id="23">qui cum malediceretur, non maledicebat : cum pateretur, non comminabatur : tradebat autem judicanti se injuste :</verse><verse id="24">qui peccata nostra ipse pertulit in corpore suo super lignum ; ut peccatis mortui, justitiæ vivamus : cujus livore sanati estis.</verse><verse id="25">Eratis enim sicut oves errantes, sed conversi estis nunc ad pastorem, et episcopum animarum vestrarum.</verse></chapter><chapter id="3"><verse id="1">Similiter et mulieres subditæ sint viris suis : ut etsi qui non credunt verbo, per mulierem conversationem sine verbo lucrifiant :</verse><verse id="2">considerantes in timore castam conversationem vestram.</verse><verse id="3">Quarum non sit extrinsecus capillatura, aut circumdatio auri, aut indumenti vestimentorum cultus :</verse><verse id="4">sed qui absconditus est cordis homo, in incorruptibilitate quieti, et modesti spiritus, qui est in conspectu Dei locuples.</verse><verse id="5">Sic enim aliquando et sanctæ mulieres, sperantes in Deo, ornabant se, subjectæ propriis viris.</verse><verse id="6">Sicut Sara obediebat Abrahæ, dominum eum vocans : cujus estis filiæ benefacientes, et non pertimentes ullam perturbationem.</verse><verse id="7">Viri similiter cohabitantes secundum scientiam, quasi infirmiori vasculo muliebri impartientes honorem, tamquam et cohæredibus gratiæ vitæ : ut non impediantur orationes vestræ.</verse><verse id="8">In fine autem omnes unanimes, compatientes fraternitatis amatores, misericordes, modesti, humiles :</verse><verse id="9">non reddentes malum pro malo, nec maledictum pro maledicto, sed e contrario benedicentes : quia in hoc vocati estis, ut benedictionem hæreditate possideatis.</verse><verse id="10">Qui enim vult vitam diligere, et dies videre bonos, coërceat linguam suam a malo, et labia ejus ne loquantur dolum.</verse><verse id="11">Declinet a malo, et faciat bonum : inquirat pacem, et sequatur eam :</verse><verse id="12">quia oculi Domini super justos, et aures ejus in preces eorum : vultus autem Domini super facientes mala.</verse><verse id="13">Et quis est qui vobis noceat, si boni æmulatores fueritis ?</verse><verse id="14">Sed et si quid patimini propter justitiam, beati. Timorem autem eorum ne timueritis, et non conturbemini.</verse><verse id="15">Dominum autem Christum sanctificate in cordibus vestris, parati semper ad satisfactionem omni poscenti vos rationem de ea, quæ in vobis est, spe.</verse><verse id="16">Sed cum modestia, et timore, conscientiam habentes bonam : ut in eo, quod detrahunt vobis, confundantur, qui calumniantur vestram bonam in Christo conversationem.</verse><verse id="17">Melius est enim benefacientes (si voluntas Dei velit) pati, quam malefacientes.</verse><verse id="18">Quia et Christus semel pro peccatis nostris mortuus est, justus pro injustis, ut nos offerret Deo, mortificatus quidem carne, vivificatus autem spiritu.</verse><verse id="19">In quo et his, qui in carcere erant, spiritibus veniens prædicavit :</verse><verse id="20">qui increduli fuerant aliquando, quando exspectabant Dei patientiam in diebus Noë, cum fabricaretur arca : in qua pauci, id est octo animæ, salvæ factæ sunt per aquam.</verse><verse id="21">Quod et vos nunc similis formæ salvos fecit baptisma : non carnis depositio sordium, sed conscientiæ bonæ interrogatio in Deum per resurrectionem Jesu Christi.</verse><verse id="22">Qui est in dextera Dei, deglutiens mortem ut vitæ æternæ hæredes efficeremur : profectus in cælum subjectis sibi angelis, et potestatibus, et virtutibus.</verse></chapter><chapter id="4"><verse id="1">Christo igitur passo in carne, et vos eadem cogitatione armamini : quia qui passus est in carne, desiit a peccatis :</verse><verse id="2">ut jam non desideriis hominum, sed voluntati Dei, quod reliquum est in carne vivat temporis.</verse><verse id="3">Sufficit enim præteritum tempus ad voluntatem gentium consummandam his qui ambulaverunt in luxuriis, desideriis, vinolentiis, comessationibus, potationibus, et illicitis idolorum cultibus.</verse><verse id="4">In quo admirantur non concurrentibus vobis in eamdem luxuriæ confusionem, blasphemantes.</verse><verse id="5">Qui reddent rationem ei qui paratus est judicare vivos et mortuos.</verse><verse id="6">Propter hoc enim et mortuis evangelizatum est : ut judicentur quidem secundum homines in carne, vivant autem secundum Deum in spiritu.</verse><verse id="7">Omnium autem finis appropinquavit. Estote itaque prudentes, et vigilate in orationibus.</verse><verse id="8">Ante omnia autem, mutuam in vobismetipsis caritatem continuam habentes : quia caritas operit multitudinem peccatorum.</verse><verse id="9">Hospitales invicem sine murmuratione.</verse><verse id="10">Unusquisque, sicut accepit gratiam, in alterutrum illam administrantes, sicut boni dispensatores multiformis gratiæ Dei.</verse><verse id="11">Si quis loquitur, quasi sermones Dei : si quis ministrat, tamquam ex virtute, quam administrat Deus : ut in omnibus honorificetur Deus per Jesum Christum : cui est gloria et imperium in sæcula sæculorum. Amen.</verse><verse id="12">Carissimi, nolite peregrinari in fervore, qui ad tentationem vobis fit, quasi novi aliquid vobis contingat :</verse><verse id="13">sed communicantes Christi passionibus gaudete, ut et in revelatione gloriæ ejus gaudeatis exsultantes.</verse><verse id="14">Si exprobramini in nomine Christi, beati eritis : quoniam quod est honoris, gloriæ, et virtutis Dei, et qui est ejus Spiritus, super vos requiescit.</verse><verse id="15">Nemo autem vestrum patiatur ut homicida, aut fur, aut maledicus, aut alienorum appetitor.</verse><verse id="16">Si autem ut christianus, non erubescat : glorificet autem Deum in isto nomine :</verse><verse id="17">quoniam tempus est ut incipiat judicium a domo Dei. Si autem primum a nobis, quis finis eorum, qui non credunt Dei Evangelio ?</verse><verse id="18">et si justus vix salvabitur, impius et peccator ubi parebunt ?</verse><verse id="19">Itaque et hi, qui patiuntur secundum voluntatem Dei, fideli Creatori commendent animas suas in benefactis.</verse></chapter><chapter id="5"><verse id="1">Seniores ergo, qui in vobis sunt, obsecro, consenior et testis Christi passionum : qui et ejus, quæ in futuro revelanda est, gloriæ communicator :</verse><verse id="2">pascite qui in vobis est gregem Dei, providentes non coacte, sed spontanee secundum Deum : neque turpis lucri gratia, sed voluntarie :</verse><verse id="3">neque ut dominantes in cleris, sed forma facti gregis ex animo.</verse><verse id="4">Et cum apparuerit princeps pastorum, percipietis immarcescibilem gloriæ coronam.</verse><verse id="5">Similiter adolescentes subditi estote senioribus.
Omnes autem invicem humilitatem insinuate, quia Deus superbis resistit, humilibus autem dat gratiam.</verse><verse id="6">Humiliamini igitur sub potenti manu Dei, ut vos exaltet in tempore visitationis :</verse><verse id="7">omnem sollicitudinem vestram projicientes in eum, quoniam ipsi cura est de vobis.</verse><verse id="8">Sobrii estote, et vigilate : quia adversarius vester diabolus tamquam leo rugiens circuit, quærens quem devoret :</verse><verse id="9">cui resistite fortes in fide : scientes eamdem passionem ei quæ in mundo est vestræ fraternitati fieri.</verse><verse id="10">Deus autem omnis gratiæ, qui vocavit nos in æternam suam gloriam in Christo Jesu, modicum passos ipse perficiet, confirmabit, solidabitque.</verse><verse id="11">Ipsi gloria, et imperium in sæcula sæculorum. Amen.</verse><verse id="12">Per Silvanum fidelem fratrem vobis, ut arbitror, breviter scripsi : obsecrans et contestans, hanc esse veram gratiam Dei, in qua statis.</verse><verse id="13">Salutat vos ecclesia quæ est in Babylone coëlecta, et Marcus filius meus.</verse><verse id="14">Salutate invicem in osculo sancto. Gratia vobis omnibus qui estis in Christo Jesu. Amen.</verse></chapter></book><book id="14" name="2 Paralipomenon" shortname="2ch"><chapter id="1"><verse id="1">Simon Petrus, servus et apostolus Jesu Christi, iis qui coæqualem nobiscum sortiti sunt fidem in justitia Dei nostri, et Salvatoris Jesu Christi.</verse><verse id="2">Gratia vobis, et pax adimpleatur in cognitione Dei, et Christi Jesu Domini nostri :</verse><verse id="3">Quomodo omnia nobis divinæ virtutis suæ, quæ ad vitam et pietatem donata sunt, per cognitionem ejus, qui vocavit nos propria gloria, et virtute,</verse><verse id="4">per quem maxima, et pretiosa nobis promissa donavit : ut per hæc efficiamini divinæ consortes naturæ : fugientes ejus, quæ in mundo est, concupiscentiæ corruptionem.</verse><verse id="5">Vos autem curam omnem subinferentes, ministrate in fide vestra virtutem, in virtute autem scientiam,</verse><verse id="6">in scientia autem abstinentiam, in abstinentia autem patientiam, in patientia autem pietatem,</verse><verse id="7">in pietate autem amorem fraternitatis, in amore autem fraternitatis caritatem.</verse><verse id="8">Hæc enim si vobiscum adsint, et superent, non vacuos nec sine fructu vos constituent in Domini nostri Jesu Christi cognitione.</verse><verse id="9">Cui enim non præsto sunt hæc, cæcus est, et manu tentans, oblivionem accipiens purgationis veterum suorum delictorum.</verse><verse id="10">Quapropter fratres, magis satagite ut per bona opera certam vestram vocationem, et electionem faciatis : hæc enim facientes, non peccabitis aliquando.</verse><verse id="11">Sic enim abundanter ministrabitur vobis introitus in æternum regnum Domini nostri et Salvatoris Jesu Christi.</verse><verse id="12">Propter quod incipiam vos semper commonere de his : et quidem scientes et confirmatos vos in præsenti veritate.</verse><verse id="13">Justum autem arbitror quamdiu sum in hoc tabernaculo, suscitare vos in commonitione :</verse><verse id="14">certus quod velox est depositio tabernaculi mei secundum quod et Dominus noster Jesus Christus significavit mihi.</verse><verse id="15">Dabo autem operam et frequenter habere vos post obitum meum, ut horum memoriam faciatis.</verse><verse id="16">Non enim doctas fabulas secuti notam fecimus vobis Domini nostri Jesu Christi virtutem et præsentiam : sed speculatores facti illius magnitudinis.</verse><verse id="17">Accipiens enim a Deo Patre honorem et gloriam, voce delapsa ad eum hujuscemodi a magnifica gloria : Hic est Filius meus dilectus, in quo mihi complacui, ipsum audite.</verse></chapter><chapter id="2"><verse id="1">Fuerunt vero et pseudoprophetæ in populo, sicut et in vobis erunt magistri mendaces, qui introducent sectas perditionis : et eum qui emit eos, Dominum negant, superducentes sibi celerem perditionem.</verse><verse id="2">Et multi sequentur eorum luxurias, per quos via veritatis blasphemabitur :</verse><verse id="3">et in avaritia fictis verbis de vobis negotiabuntur : quibus judicium jam olim non cessat : et perditio eorum non dormitat.</verse><verse id="4">Si enim Deus angelis peccantibus non pepercit, sed rudentibus inferni detractos in tartarum tradidit cruciandos, in judicium reservari.</verse><verse id="5">Et originali mundo non pepercit, sed octavum Noë justitiæ præconem custodivit, diluvium mundo impiorum inducens.</verse><verse id="6">Et civitates Sodomorum et Gomorrhæorum in cinerem redigens, eversione damnavit : exemplum eorum, qui impie acturi sunt, ponens :</verse><verse id="7">et justum Lot oppressum a nefandorum injuria, ac luxuriosa conversatione eripuit :</verse><verse id="8">aspectu enim, et auditu justus erat : habitans apud eos, qui de die in diem animam justam iniquis operibus cruciabant.</verse><verse id="9">Novit Dominus pios de tentatione eripere : iniquos vero in diem judicii reservare cruciandos.</verse><verse id="10">Magis autem eos, qui post carnem in concupiscentia immunditiæ ambulant, dominationemque contemnunt, audaces, sibi placentes, sectas non metuunt introducere blasphemantes :</verse><verse id="11">ubi angeli fortitudine, et virtute cum sint majores, non portant adversum se execrabile judicium.</verse><verse id="12">Hi vero velut irrationabilia pecora, naturaliter in captionem, et in perniciem in his quæ ignorant blasphemantes in corruptione sua peribunt,</verse><verse id="13">percipientes mercedem injustitiæ, voluptatem existimantes diei delicias : coinquinationes, et maculæ deliciis affluentes, in conviviis suis luxuriantes vobiscum,</verse><verse id="14">oculos habentes plenos adulterii, et incessabilis delicti. Pellicientes animas instabiles, cor exercitatum avaritia habentes, maledictionis filii :</verse><verse id="15">derelinquentes rectam viam erraverunt, secuti viam Balaam ex Bosor, qui mercedem iniquitatis amavit :</verse><verse id="16">correptionem vero habuit suæ vesaniæ : subjugale mutum animal, hominis voce loquens, prohibuit prophetæ insipientiam.</verse><verse id="17">Hi sunt fontes sine aqua, et nebulæ turbinibus exagitatæ, quibus caligo tenebrarum reservatur.</verse><verse id="18">Superba enim vanitatis loquentes, pelliciunt in desideriis carnis luxuriæ eos, qui paululum effugiunt, qui in errore conversantur :</verse></chapter><chapter id="3"><verse id="1">Hanc ecce vobis, carissimi, secundam scribo epistolam, in quibus vestram excito in commonitione sinceram mentem :</verse><verse id="2">ut memores sitis eorum, quæ prædixi, verborum, a sanctis prophetis et apostolorum vestrorum, præceptorum Domini et Salvatoris.</verse><verse id="3">Hoc primum scientes, quod venient in novissimis diebus in deceptione illusores, juxta proprias concupiscentias ambulantes,</verse><verse id="4">dicentes : Ubi est promissio, aut adventus ejus ? ex quo enim patres dormierunt, omnia sic perseverant ab initio creaturæ.</verse><verse id="5">Latet enim eos hoc volentes, quod cæli erant prius, et terra de aqua, et per aquam consistens Dei verbo :</verse><verse id="6">per quæ, ille tunc mundus aqua inundatus, periit.</verse><verse id="7">Cæli autem, qui nunc sunt, et terra eodem verbo repositi sunt, igni reservati in diem judicii, et perditionis impiorum hominum.</verse><verse id="8">Unum vero hoc non lateat vos, carissimi, quia unus dies apud Dominum sicut mille anni, et mille anni sicut dies unus.</verse><verse id="9">Non tardat Dominus promissionem suam, sicut quidam existimant : sed patienter agit propter vos, nolens aliquos perire, sed omnes ad pœnitentiam reverti.</verse><verse id="10">Adveniet autem dies Domini ut fur : in quo cæli magno impetu transient, elementa vero calore solventur, terra autem et quæ in ipsa sunt opera, exurentur.</verse><verse id="11">Cum igitur hæc omnia dissolvenda sunt, quales oportet vos esse in sanctis conversationibus, et pietatibus,</verse><verse id="12">exspectantes, et properantes in adventum diei Domini, per quem cæli ardentes solventur, et elementa ignis ardore tabescent ?</verse><verse id="13">Novos vero cælos, et novam terram secundum promissa ipsius exspectamus, in quibus justitia habitat.</verse><verse id="14">Propter quod, carissimi, hæc exspectantes, satagite immaculati, et inviolati ei inveniri in pace :</verse><verse id="15">et Domini nostri longanimitatem, salutem arbitremini : sicut et carissimus frater noster Paulus secundum datam sibi sapientiam scripsit vobis,</verse><verse id="16">sicut et omnibus epistolis, loquens in eis de his in quibus sunt quædam difficilia intellectu, quæ indocti et instabiles depravant, sicut et ceteras Scripturas, ad suam ipsorum perditionem.</verse><verse id="17">Vos igitur fratres, præscientes custodite, ne insipientium errore traducti excidatis a propria firmitate :</verse></chapter></book><book id="15" name="1 Esdræ" shortname="ezr"><chapter id="1"><verse id="1">In anno primo Cyri regis Persarum, ut compleretur verbum Domini ex ore Jeremiæ, suscitavit Dominus spiritum Cyri regis Persarum : et traduxit vocem in omni regno suo, etiam per scripturam, dicens :</verse><verse id="2">Hæc dicit Cyrus rex Persarum : Omnia regna terræ dedit mihi Dominus Deus cæli, et ipse præcepit mihi ut ædificarem ei domum in Jerusalem, quæ est in Judæa.</verse><verse id="3">Quis est in vobis de universo populo ejus ? Sit Deus illius cum ipso. Ascendat in Jerusalem, quæ est in Judæa, et ædificet domum Domini Dei Israël : ipse est Deus qui est in Jerusalem.</verse><verse id="4">Et omnes reliqui in cunctis locis ubicumque habitant, adjuvent eum viri de loco suo argento et auro, et substantia, et pecoribus, excepto quod voluntarie offerunt templo Dei, quod est in Jerusalem.</verse><verse id="5">Et surrexerunt principes patrum de Juda et Benjamin, et sacerdotes, et Levitæ, et omnis cujus Deus suscitavit spiritum, ut ascenderent ad ædificandum templum Domini, quod erat in Jerusalem.</verse><verse id="6">Universique qui erant in circuitu, adjuverunt manus eorum in vasis argenteis et aureis, in substantia et jumentis, in supellectili, exceptis his quæ sponte obtulerant.</verse><verse id="7">Rex quoque Cyrus protulit vasa templi Domini, quæ tulerat Nabuchodonosor de Jerusalem, et posuerat ea in templo dei sui.</verse><verse id="8">Protulit autem ea Cyrus rex Persarum per manum Mithridatis filii Gazabar, et annumeravit ea Sassabasar principi Juda.</verse><verse id="9">Et hic est numerus eorum : phialæ aureæ triginta, phialæ argenteæ mille, cultri viginti novem, scyphi aurei triginta,</verse><verse id="10">scyphi argentei secundi quadringenti decem, vasa alia mille.</verse><verse id="11">Omnia vasa aurea et argentea quinque millia quadringenta : universa tulit Sassabasar cum his qui ascendebant de transmigratione Babylonis in Jerusalem.</verse></chapter><chapter id="2"><verse id="1">Hi sunt autem provinciæ filii, qui ascenderunt de captivitate, quam transtulerat Nabuchodonosor rex Babylonis in Babylonem, et reversi sunt in Jerusalem et Judam, unusquisque in civitatem suam.</verse><verse id="2">Qui venerunt cum Zorobabel, Josue, Nehemia, Saraia, Rahelaia, Mardochai, Belsan, Mesphar, Beguai, Rehum, Baana. Numerus virorum populi Israël :</verse><verse id="3">filii Pharos duo millia centum septuaginta duo.</verse><verse id="4">Filii Sephatia, trecenti septuaginta duo.</verse><verse id="5">Filii Area, septingenti septuaginta quinque.</verse><verse id="6">Filii Phahath Moab, filiorum Josue : Joab, duo millia octingenti duodecim.</verse><verse id="7">Filii Ælam, mille ducenti quinquaginta quatuor.</verse><verse id="8">Filii Zethua, nongenti quadraginta quinque.</verse><verse id="9">Filii Zachai, septingenti sexaginta.</verse><verse id="10">Filii Bani, sexcenti quadraginta duo.</verse><verse id="11">Filii Bebai, sexcenti viginti tres.</verse><verse id="12">Filii Azgad, mille ducenti viginti duo.</verse><verse id="13">Filii Adonicam, sexcenti sexaginta sex.</verse><verse id="14">Filii Beguai, duo millia quinquaginta sex.</verse><verse id="15">Filii Adin, quadringenti quinquaginta quatuor.</verse><verse id="16">Filii Ather, qui erant ex Ezechia, nonaginta octo.</verse><verse id="17">Filii Besai, trecenti viginti tres.</verse><verse id="18">Filii Jora, centum duodecim.</verse><verse id="19">Filii Hasum, ducenti viginti tres.</verse><verse id="20">Filii Gebbar, nonaginta quinque.</verse><verse id="21">Filii Bethlehem, centum viginti tres.</verse><verse id="22">Viri Netupha, quinquaginta sex.</verse><verse id="23">Viri Anathoth, centum viginti octo.</verse><verse id="24">Filii Azmaveth, quadraginta duo.</verse><verse id="25">Filii Cariathiarim, Cephira et Beroth, septingenti quadraginta tres.</verse><verse id="26">Filii Rama et Gabaa, sexcenti viginti unus.</verse><verse id="27">Viri Machmas, centum viginti duo.</verse><verse id="28">Viri Bethel et Hai, ducenti viginti tres.</verse><verse id="29">Filii Nebo, quinquaginta duo.</verse><verse id="30">Filii Megbis, centum quinquaginta sex.</verse><verse id="31">Filii Ælam alterius, mille ducenti quinquaginta quatuor.</verse><verse id="32">Filii Harim, trecenti viginti.</verse><verse id="33">Filii Lod Hadid, et Ono, septingenti viginti quinque.</verse><verse id="34">Filii Jericho, trecenti quadraginta quinque.</verse><verse id="35">Filii Senaa, tria millia sexcenti triginta.</verse><verse id="36">Sacerdotes : filii Jadaia in domo Josue, nongenti septuaginta tres.</verse><verse id="37">Filii Emmer, mille quinquaginta duo.</verse><verse id="38">Filii Pheshur, mille ducenti quadraginta septem.</verse><verse id="39">Filii Harim, mille decem et septem.</verse><verse id="40">Levitæ : filii Josue et Cedmihel filiorum Odoviæ, septuaginta quatuor.</verse><verse id="41">Cantores : filii Asaph, centum viginti octo.</verse><verse id="42">Filii janitorum : filii Sellum, filii Ater, filii Telmon, filii Accub, filii Hatitha, filii Sobai : universi centum triginta novem.</verse><verse id="43">Nathinæi : filii Siha, filii Hasupha, filii Tabbaoth,</verse><verse id="44">filii Ceros, filii Siaa, filii Phadon,</verse><verse id="45">filii Lebana, filii Hagaba, filii Accub,</verse><verse id="46">filii Hagab, filii Semlai, filii Hanan,</verse><verse id="47">filii Gaddel, filii Gaher, filii Raaia,</verse><verse id="48">filii Rasin, filii Necoda, filii Gazam,</verse><verse id="49">filii Aza, filii Phasea, filii Besee,</verse><verse id="50">filii Asena, filii Munim, filii Nephusim,</verse><verse id="51">filii Bacbuc, filii Hacupha, filii Harhur,</verse><verse id="52">filii Besluth, filii Mahida, filii Harsa,</verse><verse id="53">filii Bercos, filii Sisara, filii Thema,</verse><verse id="54">filii Nasia, filii Hatipha,</verse><verse id="55">filii servorum Salomonis, filii Sotai, filii Sophereth, filii Pharuda,</verse><verse id="56">filii Jala, filii Dercon, filii Geddel,</verse><verse id="57">filii Saphatia, filii Hatil, filii Phochereth, qui erant de Asebaim, filii Ami :</verse><verse id="58">omnes Nathinæi, et filii servorum Salomonis, trecenti nonaginta duo.</verse><verse id="59">Et hi qui ascenderunt de Thelmala, Thelharsa, Cherub, et Adon, et Emer : et non potuerunt indicare domum patrum suorum et semen suum, utrum ex Israël essent.</verse><verse id="60">Filii Dalaia, filii Tobia, filii Necoda, sexcenti quinquaginta duo.</verse><verse id="61">Et de filiis sacerdotum : filii Hobia, filii Accos, filii Berzellai, qui accepit de filiabus Berzellai Galaaditis, uxorem, et vocatus est nomine eorum :</verse><verse id="62">hi quæsierunt scripturam genealogiæ suæ, et non invenerunt, et ejecti sunt de sacerdotio.</verse><verse id="63">Et dixit Athersatha eis ut non comederent de Sancto sanctorum, donec surgeret sacerdos doctus atque perfectus.</verse><verse id="64">Omnis multitudo quasi unus, quadraginta duo millia trecenti sexaginta :</verse><verse id="65">exceptis servis eorum, et ancillis, qui erant septem millia trecenti triginta septem : et in ipsis cantores atque cantatrices ducenti.</verse><verse id="66">Equi eorum septingenti triginta sex, muli eorum, ducenti quadraginta quinque,</verse><verse id="67">cameli eorum, quadringenti triginta quinque, asini eorum, sex millia septingenti viginti.</verse><verse id="68">Et de principibus patrum, cum ingrederentur templum Domini, quod est in Jerusalem, sponte obtulerunt in domum Dei ad exstruendam eam in loco suo.</verse><verse id="69">Secundum vires suas dederunt impensas operis, auri solidos sexaginta millia et mille, argenti mnas quinque millia, et vestes sacerdotales centum.</verse><verse id="70">Habitaverunt ergo sacerdotes, et Levitæ, et de populo, et cantores, et janitores, et Nathinæi, in urbibus suis, universusque Israël in civitatibus suis.</verse></chapter><chapter id="3"><verse id="1">Jamque venerat mensis septimus, et erant filii Israël in civitatibus suis : congregatus est ergo populus quasi vir unus in Jerusalem.</verse><verse id="2">Et surrexit Josue filius Josedec, et fratres ejus sacerdotes, et Zorobabel filius Salathiel, et fratres ejus, et ædificaverunt altare Dei Israël ut offerrent in eo holocautomata, sicut scriptum est in lege Moysi viri Dei.</verse><verse id="3">Collocaverunt autem altare Dei super bases suas, deterrentibus eos per circuitum populis terrarum : et obtulerunt super illud holocaustum Domino mane et vespere.</verse><verse id="4">Feceruntque solemnitatem tabernaculorum, sicut scriptum est, et holocaustum diebus singulis per ordinem secundum præceptum opus diei in die suo.</verse><verse id="5">Et post hæc holocaustum juge, tam in calendis quam in universis solemnitatibus Domini quæ erant consecratæ, et in omnibus in quibus ultro offerebatur munus Domino.</verse><verse id="6">A primo die mensis septimi cœperunt offerre holocaustum Domino : porro templum Dei nondum fundatum erat.</verse><verse id="7">Dederunt autem pecunias latomis et cæmentariis : cibum quoque, et potum, et oleum Sidoniis Tyriisque, ut deferrent ligna cedrina de Libano ad mare Joppe, juxta quod præceperat Cyrus rex Persarum eis.</verse><verse id="8">Anno autem secundo adventus eorum ad templum Dei in Jerusalem, mense secundo, cœperunt Zorobabel filius Salathiel, et Josue filius Josedec, et reliqui de fratribus eorum sacerdotes, et Levitæ, et omnes qui venerant de captivitate in Jerusalem, et constituerunt Levitas a viginti annis et supra, ut urgerent opus Domini.</verse><verse id="9">Stetitque Josue et filii ejus et fratres ejus, Cedmihel et filii ejus, et filii Juda, quasi vir unus, ut instarent super eos qui faciebant opus in templo Dei : filii Henadad, et filii eorum, et fratres eorum Levitæ.</verse><verse id="10">Fundato igitur a cæmentariis templo Domini, steterunt sacerdotes in ornatu suo cum tubis, et Levitæ filii Asaph in cymbalis, ut laudarent Deum per manus David regis Israël.</verse><verse id="11">Et concinebant in hymnis, et confessione Domino : Quoniam bonus, quoniam in æternum misericordia ejus super Israël. Omnis quoque populus vociferabatur clamore magno in laudando Dominum, eo quod fundatum esset templum Domini.</verse><verse id="12">Plurimi etiam de sacerdotibus et Levitis, et principes patrum, et seniores, qui viderant templum prius cum fundatum esset, et hoc templum, in oculis eorum, flebant voce magna : et multi vociferantes in lætitia, elevabant vocem.</verse><verse id="13">Nec poterat quisquam agnoscere vocem clamoris lætantium, et vocem fletus populi : commistim enim populus vociferabatur clamore magno, et vox audiebatur procul.</verse></chapter><chapter id="4"><verse id="1">Audierunt autem hostes Judæ et Benjamin, quia filii captivitatis ædificarent templum Domino Deo Israël :</verse><verse id="2">et accedentes ad Zorobabel, et ad principes patrum, dixerunt eis : Ædificemus vobiscum, quia ita ut vos, quærimus Deum vestrum : ecce nos immolavimus victimas a diebus Asor Haddan regis Assur, qui adduxit nos huc.</verse><verse id="3">Et dixit eis Zorobabel, et Josue, et reliqui principes patrum Israël : Non est vobis et nobis ut ædificemus domum Deo nostro, sed nos ipsi soli ædificabimus Domino Deo nostro, sicut præcepit nobis Cyrus rex Persarum.</verse><verse id="4">Factum est igitur ut populus terræ impediret manus populi Judæ, et turbaret eos in ædificando.</verse><verse id="5">Conduxerunt autem adversus eos consiliatores, ut destruerent consilium eorum omnibus diebus Cyri regis Persarum, et usque ad regnum Darii regis Persarum.</verse><verse id="6">In regno autem Assueri, in principio regni ejus, scripserunt accusationem adversus habitatores Judæ et Jerusalem.</verse><verse id="7">Et in diebus Artaxerxis scripsit Beselam, Mithridates, et Thabeel, et reliqui qui erant in consilio eorum, ad Artaxerxem regem Persarum : epistola autem accusationis scripta erat syriace, et legebatur sermone syro.</verse><verse id="8">Reum Beelteem, et Samsai scriba, scripserunt epistolam unam de Jerusalem Artaxerxi regi, hujuscemodi :</verse><verse id="9">Reum Beelteem, et Samsai scriba, et reliqui consiliatores eorum, Dinæi, et Apharsathachæi, Terphalæi, Apharsæi, Erchuæi, Babylonii, Susanechæi, Dievi, et Ælamitæ,</verse><verse id="10">et ceteri de gentibus, quas transtulit Asenaphar magnus et gloriosus, et habitare eas fecit in civitatibus Samariæ, et in reliquis regionibus trans flumen in pace</verse><verse id="11">(hoc est exemplar epistolæ, quam miserunt ad eum), Artaxerxi regi, servi tui, viri qui sunt trans fluvium, salutem dicunt.</verse><verse id="12">Notum sit regi quia Judæi, qui ascenderunt a te ad nos, venerunt in Jerusalem civitatem rebellem et pessimam, quam ædificant exstruentes muros ejus, et parietes componentes.</verse><verse id="13">Nunc igitur notum sit regi, quia si civitas illa ædificata fuerit, et muri ejus instaurati, tributum, et vectigal, et annuos reditus non dabunt, et usque ad reges hæc noxa perveniet.</verse><verse id="14">Nos autem memores salis, quod in palatio comedimus, et quia læsiones regis videre nefas ducimus, idcirco misimus et nuntiavimus regi,</verse><verse id="15">ut recenseas in libris historiarum patrum tuorum, et invenies scriptum in commentariis : et scies quoniam urbs illa, urbs rebellis est, et nocens regibus et provinciis, et bella concitantur in ea ex diebus antiquis : quam ob rem et civitas ipsa destructa est.</verse><verse id="16">Nuntiamus nos regi, quoniam si civitas illa ædificata fuerit, et muri ipsius instaurati, possessionem trans fluvium non habebis.</verse><verse id="17">Verbum misit rex ad Reum Beelteem, et Samsai scribam, et ad reliquos, qui erant in consilio eorum habitatores Samariæ, et ceteris trans fluvium, salutem dicens et pacem.</verse><verse id="18">Accusatio, quam misistis ad nos, manifeste lecta est coram me,</verse><verse id="19">et a me præceptum est : et recensuerunt, inveneruntque quoniam civitas illa a diebus antiquis adversum reges rebellat, et seditiones, et prælia concitantur in ea :</verse><verse id="20">nam et reges fortissimi fuerunt in Jerusalem, qui et dominati sunt omni regioni quæ trans fluvium est : tributum quoque et vectigal, et reditus accipiebant.</verse><verse id="21">Nunc ergo audite sententiam : prohibeatis viros illos, ut urbs illa non ædificetur donec si forte a me jussum fuerit.</verse><verse id="22">Videte ne negligenter hoc impleatis, et paulatim crescat malum contra reges.</verse><verse id="23">Itaque exemplum edicti Artaxerxis regis lectum est coram Reum Beelteem, et Samsai scriba, et consiliariis eorum : et abierunt festini in Jerusalem ad Judæos, et prohibuerunt eos in brachio et robore.</verse><verse id="24">Tunc intermissum est opus domus Domini in Jerusalem, et non fiebat usque ad annum secundum regni Darii regis Persarum.</verse></chapter><chapter id="5"><verse id="1">Prophetaverunt autem Aggæus propheta, et Zacharias filius Addo, prophetantes ad Judæos qui erant in Judæa et Jerusalem, in nomine Dei Israël.</verse><verse id="2">Tunc surrexerunt Zorobabel filius Salathiel, et Josue filius Josedec, et cœperunt ædificare templum Dei in Jerusalem, et cum eis prophetæ Dei adjuvantes eos.</verse><verse id="3">In ipso autem tempore venit ad eos Thathanai, qui erat dux trans flumen, et Stharbuzanai, et consiliarii eorum : sicque dixerunt eis : Quis dedit vobis consilium ut domum hanc ædificaretis, et muros ejus instauraretis ?</verse><verse id="4">Ad quod respondimus eis, quæ essent nomina hominum auctorum ædificationis illius.</verse><verse id="5">Oculus autem Dei eorum factus est super senes Judæorum, et non potuerunt inhibere eos. Placuitque ut res ad Darium referretur, et tunc satisfacerent adversus accusationem illam.</verse><verse id="6">Exemplar epistolæ, quam misit Thathanai dux regionis trans flumen, et Stharbuzanai, et consiliatores ejus Arphasachæi, qui erant trans flumen, ad Darium regem.</verse><verse id="7">Sermo, quem miserant ei, sic scriptus erat : Dario regi pax omnis.</verse><verse id="8">Notum sit regi, isse nos ad Judæam provinciam, ad domum Dei magni, quæ ædificatur lapide impolito, et ligna ponuntur in parietibus : opusque illud diligenter exstruitur, et crescit in manibus eorum.</verse><verse id="9">Interrogavimus ergo senes illos, et ita diximus eis : Quis dedit vobis potestatem ut domum hanc ædificaretis, et muros hos instauraretis ?</verse><verse id="10">Sed et nomina eorum quæsivimus ab eis, ut nuntiaremus tibi : scripsimusque nomina eorum virorum, qui sunt principes in eis.</verse><verse id="11">Hujuscemodi autem sermonem responderunt nobis dicentes : Nos sumus servi Dei cæli et terræ, et ædificamus templum, quod erat exstructum ante hos annos multos, quodque rex Israël magnus ædificaverat, et exstruxerat.</verse><verse id="12">Postquam autem ad iracundiam provocaverunt patres nostri Deum cæli, tradidit eos in manus Nabuchodonosor regis Babylonis Chaldæi, domum quoque hanc destruxit, et populum ejus transtulit in Babylonem.</verse><verse id="13">Anno autem primo Cyri regis Babylonis, Cyrus rex proposuit edictum ut domus Dei hæc ædificaretur.</verse><verse id="14">Nam et vasa templi Dei aurea et argentea, quæ Nabuchodonosor tulerat de templo, quod erat in Jerusalem, et asportaverat ea in templum Babylonis, protulit Cyrus rex de templo Babylonis, et data sunt Sassabasar vocabulo, quem et principem constituit,</verse><verse id="15">dixitque ei : Hæc vasa tolle, et vade, et pone ea in templo, quod est in Jerusalem, et domus Dei ædificetur in loco suo.</verse><verse id="16">Tunc itaque Sassabasar ille venit et posuit fundamenta templi Dei in Jerusalem, et ex eo tempore usque nunc ædificatur, et necdum completum est.</verse><verse id="17">Nunc ergo si videtur regi bonum, recenseat in bibliotheca regis, quæ est in Babylone, utrumnam a Cyro rege jussum fuerit ut ædificaretur domus Dei in Jerusalem, et voluntatem regis super hac re mittat ad nos.</verse></chapter><chapter id="6"><verse id="1">Tunc Darius rex præcepit : et recensuerunt in bibliotheca librorum, qui erant repositi in Babylone.</verse><verse id="2">Et inventum est in Ecbatanis, quod est castrum in Medena provincia, volumen unum : talisque scriptus erat in eo commentarius :</verse><verse id="3">Anno primo Cyri regis, Cyrus rex decrevit ut domus Dei ædificaretur, quæ est in Jerusalem, in loco ubi immolent hostias, et ut ponant fundamenta supportantia altitudinem cubitorum sexaginta, et latitudinem cubitorum sexaginta,</verse><verse id="4">ordines de lapidibus impolitis tres, et sic ordines de lignis novis : sumptus autem de domo regis dabuntur.</verse><verse id="5">Sed et vasa templi Dei aurea et argentea, quæ Nabuchodonosor tulerat de templo Jerusalem, et attulerat ea in Babylonem, reddantur, et referantur in templum in Jerusalem in locum suum, quæ et posita sunt in templo Dei.</verse><verse id="6">Nunc ergo Thathanai dux regionis, quæ est trans flumen, Stharbuzanai, et consiliarii vestri Apharsachæi, qui estis trans flumen, procul recedite ab illis,</verse><verse id="7">et dimittite fieri templum Dei illud a duce Judæorum, et a senioribus eorum, ut domum Dei illam ædificent in loco suo.</verse><verse id="8">Sed et a me præceptum est quid oporteat fieri a presbyteris Judæorum illis ut ædificetur domus Dei, scilicet ut de arca regis, id est, de tributis quæ dantur de regione trans flumen, studiose sumptus dentur viris illis, ne impediatur opus.</verse><verse id="9">Quod si necesse fuerit, et vitulos, et agnos, et hædos in holocaustum Deo cæli, frumentum, sal, vinum, et oleum, secundum ritum sacerdotum, qui sunt in Jerusalem, detur eis per singulos dies, ne sit in aliquo querimonia.</verse><verse id="10">Et offerant oblationes Deo cæli, orentque pro vita regis, et filiorum ejus.</verse><verse id="11">A me ergo positum est decretum : ut omnis homo qui hanc mutaverit jussionem, tollatur lignum de domum ipsius, et erigatur, et configatur in eo, domus autem ejus publicetur.</verse><verse id="12">Deus autem, qui habitare fecit nomen suum ibi, dissipet omnia regna, et populum qui extenderit manum suam ut repugnet, et dissipet domum Dei illam, quæ est in Jerusalem. Ego Darius statui decretum, quod studiose impleri volo.</verse><verse id="13">Igitur Thathanai dux regionis trans flumen, et Stharbuzanai, et consiliarii ejus, secundum quod præceperat Darius rex, sic diligenter executi sunt.</verse><verse id="14">Seniores autem Judæorum ædificabant, et prosperabantur juxta prophetiam Aggæi prophetæ, et Zachariæ filii Addo : et ædificaverunt et construxerunt, jubente Deo Israël, et jubente Cyro, et Dario, et Artaxerxe regibus Persarum :</verse><verse id="15">et compleverunt domum Dei istam, usque ad diem tertium mensis Adar, qui est annus sextus regni Darii regis.</verse><verse id="16">Fecerunt autem filii Israël sacerdotes et Levitæ, et reliqui filiorum transmigrationis, dedicationem domus Dei in gaudio.</verse><verse id="17">Et obtulerunt in dedicationem domus Dei, vitulos centum, arietes ducentos, agnos quadringentos, hircos caprarum pro peccato totius Israël duodecim, juxta numerum tribuum Israël.</verse><verse id="18">Et statuerunt sacerdotes in ordinibus suis, et Levitas in vicibus suis, super opera Dei in Jerusalem, sicut scriptum est in libro Moysi.</verse><verse id="19">Fecerunt autem filii Israël transmigrationis Pascha, quartadecima die mensis primi.</verse><verse id="20">Purificati enim fuerant sacerdotes et Levitæ quasi unus : omnes mundi ad immolandum Pascha universis filiis transmigrationis, et fratribus suis sacerdotibus, et sibi.</verse><verse id="21">Et comederunt filii Israël, qui reversi fuerant de transmigratione, et omnes qui se separaverant a coinquinatione gentium terræ ad eos, ut quærerent Dominum Deum Israël.</verse><verse id="22">Et fecerunt solemnitatem azymorum septem diebus in lætitia, quoniam lætificaverat eos Dominus, et converterat cor regis Assur ad eos, ut adjuvaret manus eorum in opere domus Domini Dei Israël.</verse></chapter><chapter id="7"><verse id="1">Post hæc autem verba in regno Artaxerxis regis Persarum, Esdras filius Saraiæ, filii Azariæ, filii Helciæ,</verse><verse id="2">filii Sellum, filii Sadoc, filii Achitob,</verse><verse id="3">filii Amariæ, filii Azariæ, filii Maraioth,</verse><verse id="4">filii Zarahiæ, filii Ozi, filii Bocci,</verse><verse id="5">filii Abisue, filii Phinees, filii Eleazar, filii Aaron sacerdotis ab initio.</verse><verse id="6">Ipse Esdras ascendit de Babylone, et ipse scriba velox in lege Moysi, quam Dominus Deus dedit Israël : et dedit ei rex secundum manum Domini Dei ejus super eum, omnem petitionem ejus.</verse><verse id="7">Et ascenderunt de filiis Israël, et de filiis sacerdotum, et de filiis Levitarum, et de cantoribus, et de janitoribus, et de Nathinæis, in Jerusalem, anno septimo Artaxerxis regis.</verse><verse id="8">Et venerunt in Jerusalem mense quinto, ipse est annus septimus regis.</verse><verse id="9">Quia in primo die mensis primi cœpit ascendere de Babylone, et in primo die mensis quinti venit in Jerusalem, juxta manum Dei sui bonam super se.</verse><verse id="10">Esdras enim paravit cor suum, ut investigaret legem Domini, et faceret et doceret in Israël præceptum et judicium.</verse><verse id="11">Hoc est autem exemplar epistolæ edicti, quod dedit rex Artaxerxes Esdræ sacerdoti, scribæ erudito in sermonibus et præceptis Domini, et cæremoniis ejus in Israël.</verse><verse id="12">Artaxerxes rex regum Esdræ sacerdoti scribæ legis Dei cæli doctissimo, salutem.</verse><verse id="13">A me decretum est, ut cuicumque placuerit in regno meo de populo Israël, et de sacerdotibus ejus, et de Levitis, ire in Jerusalem, tecum vadat.</verse><verse id="14">A facie enim regis, et septem consiliatorum ejus, missus es, ut visites Judæam et Jerusalem in lege Dei tui, quæ est in manu tua :</verse><verse id="15">et ut feras argentum et aurum quod rex, et consiliatores ejus, sponte obtulerunt Deo Israël, cujus in Jerusalem tabernaculum est.</verse><verse id="16">Et omne argentum et aurum quodcumque inveneris in universa provincia Babylonis, et populus offerre voluerit, et de sacerdotibus quæ sponte obtulerint domui Dei sui, quæ est in Jerusalem,</verse><verse id="17">libere accipe, et studiose eme de hac pecunia vitulos, arietes, agnos, et sacrificia, et libamina eorum, et offer ea super altare templi Dei vestri, quod est in Jerusalem.</verse><verse id="18">Sed et si quid tibi et fratribus tuis placuerit de reliquo argento et auro ut faciatis, juxta voluntatem Dei vestri facite.</verse><verse id="19">Vasa quoque, quæ dantur tibi in ministerium domus Dei tui, trade in conspectu Dei in Jerusalem.</verse><verse id="20">Sed et cetera, quibus opus fuerit in domum Dei tui, quantumcumque necesse est ut expendas, dabitur de thesauro, et de fisco regis,</verse><verse id="21">et a me. Ego Artaxerxes rex, statui atque decrevi omnibus custodibus arcæ publicæ, qui sunt trans flumen, ut quodcumque petierit a vobis Esdras sacerdos, scriba legis Dei cæli, absque mora detis,</verse><verse id="22">usque ad argenti talenta centum, et usque ad frumenti coros centum, et usque ad vini batos centum, et usque ad batos olei centum, sal vero absque mensura.</verse><verse id="23">Omne quod ad ritum Dei cæli pertinet, tribuatur diligenter in domo Dei cæli : ne forte irascatur contra regnum regis, et filiorum ejus.</verse><verse id="24">Vobis quoque notum facimus de universis sacerdotibus, et Levitis, et cantoribus, et janitoribus, Nathinæis, et ministris domus Dei hujus, ut vectigal, et tributum, et annonas non habeatis potestatem imponendi super eos.</verse><verse id="25">Tu autem Esdra, secundum sapientiam Dei tui, quæ est in manu tua, constitue judices et præsides, ut judicent omni populo qui est trans flumen, his videlicet qui noverunt legem Dei tui : sed et imperitos docete libere.</verse><verse id="26">Et omnis qui non fecerit legem Dei tui, et legem regis, diligenter, judicium erit de eo sive in mortem, sive in exilium, sive in condemnationem substantiæ ejus, vel certe in carcerem.</verse><verse id="27">Benedictus Dominus Deus patrum nostrorum, qui dedit hoc in corde regis ut glorificaret domum Domini quæ est in Jerusalem,</verse><verse id="28">et in me inclinavit misericordiam suam coram rege et consiliatoribus ejus, et universis principibus regis potentibus : et ego confortatus manu Domini Dei mei, quæ erat in me, congregavi de Israël principes qui ascenderent mecum.</verse></chapter><chapter id="8"><verse id="1">Hi sunt ergo principes familiarum, et genealogia eorum, qui ascenderunt mecum in regno Artaxerxis regis de Babylone.</verse><verse id="2">De filiis Phinees, Gersom. De filiis Ithamar, Daniel. De filiis David, Hattus.</verse><verse id="3">De filiis Secheniæ, filiis Pharos, Zacharias : et cum eo numerati sunt viri centum quinquaginta.</verse><verse id="4">De filiis Phahath Moab, Elioënai filius Zarehe, et cum eo ducenti viri.</verse><verse id="5">De filiis Secheniæ, filius Ezechiel, et cum eo trecenti viri.</verse><verse id="6">De filiis Adan, Abed filius Jonathan, et cum eo quinquaginta viri.</verse><verse id="7">De filiis Alam, Isaias filius Athaliæ, et cum eo septuaginta viri.</verse><verse id="8">De filiis Saphatiæ, Zebedia filius Michaël, et cum eo octoginta viri.</verse><verse id="9">De filiis Joab, Obedia filius Jahiel, et cum eo ducenti decem et octo viri.</verse><verse id="10">De filiis Selomith, filius Josphiæ, et cum eo centum sexaginta viri.</verse><verse id="11">De filiis Bebai, Zacharias filius Bebai, et cum eo viginti octo viri.</verse><verse id="12">De filiis Azgad, Johanan filius Eccetan, et cum eo centum et decem viri.</verse><verse id="13">De filiis Adonicam, qui erant novissimi : et hæc nomina eorum : Elipheleth, et Jehiel, et Samaias, et cum eis sexaginta viri.</verse><verse id="14">De filii Begui, Uthai et Zachur, et cum eis septuaginta viri.</verse><verse id="15">Congregavi autem eos ad fluvium qui decurrit ad Ahava, et mansimus ibi tribus diebus : quæsivique in populo et in sacerdotibus de filiis Levi, et non inveni ibi.</verse><verse id="16">Itaque misi Eliezer, et Ariel, et Semeiam, et Elnathan, et Jarib, et alterum Elnathan, et Nathan, et Zachariam, et Mosollam principes : et Jojarib, et Elnathan sapientes.</verse><verse id="17">Et misi eos ad Eddo, qui est primus in Chasphiæ loco, et posui in ore eorum verba, quæ loquerentur ad Eddo, et fratres ejus Nathinæos in loco Chasphiæ, ut adducerent nobis ministros domus Dei nostri.</verse><verse id="18">Et adduxerunt nobis per manum Dei nostri bonam super nos, virum doctissimum de filiis Moholi filii Levi, filii Israël, et Sarabiam et filios ejus et fratres ejus decem et octo,</verse><verse id="19">et Hasabiam, et cum eo Isaiam de filiis Merari, fratresque ejus, et filios ejus viginti :</verse><verse id="20">et de Nathinæis, quos dederat David et principes ad ministeria Levitarum, Nathinæos ducentos viginti : omnes hi suis nominibus vocabantur.</verse><verse id="21">Et prædicavi ibi jejunium juxta fluvium Ahava, ut affligeremur coram Domino Deo nostro, et peteremus ab eo viam rectam nobis et filiis nostris, universæque substantiæ nostræ.</verse><verse id="22">Erubui enim petere a rege auxilium et equites, qui defenderent nos ab inimico in via : quia dixeramus regi : Manus Dei nostri est super omnes qui quærunt eum in bonitate : et imperium ejus, et fortitudo ejus, et furor, super omnes qui derelinquunt eum.</verse><verse id="23">Jejunavimus autem, et rogavimus Deum nostrum per hoc : et evenit nobis prospere.</verse><verse id="24">Et separavi de principibus sacerdotum duodecim, Sarabiam, et Hasabiam, et cum eis de fratribus eorum decem :</verse><verse id="25">appendique eis argentum et aurum, et vasa consecrata domus Dei nostri, quæ obtulerat rex et consiliatores ejus, et principes ejus, universusque Israël eorum qui inventi fuerant :</verse><verse id="26">et appendi in manibus eorum argenti talenta sexcenta quinquaginta, et vasa argentea centum, auri centum talenta :</verse><verse id="27">et crateres aureos viginti, qui habebant solidos millenos, et vasa æris fulgentis optimi duo, pulchra ut aurum.</verse><verse id="28">Et dixi eis : Vos sancti Domini, et vasa sancta, et argentum et aurum, quod sponte oblatum est Domino Deo patrum nostrorum :</verse><verse id="29">vigilate et custodite, donec appendatis coram principibus sacerdotum, et Levitarum, et ducibus familiarum Israël in Jerusalem, in thesaurum domus Domini.</verse><verse id="30">Susceperunt autem sacerdotes et Levitæ pondus argenti, et auri, et vasorum, ut deferrent Jerusalem in domum Dei nostri.</verse><verse id="31">Promovimus ergo a flumine Ahava duodecimo die mensis primi ut pergeremus Jerusalem : et manus Dei nostri fuit super nos, et liberavit nos de manu inimici et insidiatoris in via.</verse><verse id="32">Et venimus Jerusalem, et mansimus ibi tribus diebus.</verse><verse id="33">Die autem quarta appensum est argentum, et aurum, et vasa in domo Dei nostri per manum Meremoth filii Uriæ sacerdotis, et cum eo Eleazar filius Phinees, cumque eis Jozabed filius Josue, et Noadaia filius Bennoi Levitæ,</verse><verse id="34">juxta numerum et pondus omnium : descriptumque est omne pondus in tempore illo.</verse><verse id="35">Sed et qui venerant de captivitate filii transmigrationis, obtulerunt holocautomata Deo Israël, vitulos duodecim pro omni populo Israël, arietes nonaginta sex, agnos septuaginta septem, hircos pro peccato duodecim : omnia in holocaustum Domino.</verse><verse id="36">Dederunt autem edicta regis satrapis qui erant de conspectu regis, et ducibus trans flumen, et elevaverunt populum et domum Dei.</verse></chapter><chapter id="9"><verse id="1">Postquam autem hæc completa sunt, accesserunt ad me principes, dicentes : Non est separatus populus Israël, sacerdotes et Levitæ, a populis terrarum et abominationibus eorum : Chananæi videlicet, et Hethæi, et Pherezæi, et Jebusæi, et Ammonitarum, et Moabitarum, et Ægyptiorum, et Amorrhæorum :</verse><verse id="2">tulerunt enim de filiabus eorum sibi et filiis suis, et commiscuerunt semen sanctum cum populis terrarum : manus etiam principum et magistratuum fuit in transgressione hac prima.</verse><verse id="3">Cumque audissem sermonem istum, scidi pallium meum et tunicam, et evelli capillos capitis mei et barbæ, et sedi mœrens.</verse><verse id="4">Convenerunt autem ad me omnes qui timebant verbum Dei Israël, pro transgressione eorum qui de captivitate venerant, et ego sedebam tristis usque ad sacrificium vespertinum :</verse><verse id="5">et in sacrificio vespertino, surrexi de afflictione mea, et scisso pallio et tunica, curvavi genua mea, et expandi manus meas ad Dominum Deum meum.</verse><verse id="6">Et dixi : Deus meus, confundor et erubesco levare faciem meam ad te : quoniam iniquitates nostræ multiplicatæ sunt super caput nostrum, et delicta nostra creverunt usque ad cælum,</verse><verse id="7">a diebus patrum nostrorum : sed et nos ipsi peccavimus graviter usque ad diem hanc, et in iniquitatibus nostris traditi sumus ipsi, et reges nostri, et sacerdotes nostri, in manum regum terrarum, et in gladium, et in captivitatem, et in rapinam, et in confusionem vultus, sicut et die hac.</verse><verse id="8">Et nunc quasi parum et ad momentum facta est deprecatio nostra apud Dominum Deum nostrum, ut dimitterentur nobis reliquiæ, et daretur nobis paxillus in loco sancto ejus, et illuminaret oculos nostros Deus noster, et daret nobis vitam modicam in servitute nostra :</verse><verse id="9">quia servi sumus, et in servitute nostra non dereliquit nos Deus noster, sed inclinavit super nos misericordiam coram rege Persarum, ut daret nobis vitam, et sublimaret domum Dei nostri, et exstrueret solitudines ejus, et daret nobis sepem in Juda et Jerusalem.</verse><verse id="10">Et nunc quid dicemus, Deus noster, post hæc ? Quia dereliquimus mandata tua,</verse><verse id="11">quæ præcepisti in manu servorum tuorum prophetarum, dicens : Terra, ad quam vos ingredimini ut possideatis eam, terra immunda est juxta immunditiam populorum, ceterarumque terrarum, abominationibus eorum qui repleverunt eam ab ore usque ad os in coinquinatione sua.</verse><verse id="12">Nunc ergo filias vestras ne detis filiis eorum, et filias eorum ne accipiatis filiis vestris, et non quæratis pacem eorum et prosperitatem eorum usque in æternum : ut confortemini, et comedatis quæ bona sunt terræ, et hæredes habeatis filios vestros usque in sæculum.</verse><verse id="13">Et post omnia quæ venerunt super nos in operibus nostris pessimis, et in delicto nostro magno, quia tu, Deus noster, liberasti nos de iniquitate nostra, et dedisti nobis salutem sicut est hodie,</verse><verse id="14">ut non converteremur, et irrita faceremus mandata tua, neque matrimonia jungeremus cum populis abominationum istarum. Numquid iratus es nobis usque ad consummationem, ne dimitteres nobis reliquias ad salutem ?</verse><verse id="15">Domine Deus Israël, justus es tu : quoniam derelicti sumus, qui salvaremur sicut die hac. Ecce coram te sumus in delicto nostro : non enim stari potest coram te super hoc.</verse></chapter><chapter id="10"><verse id="1">Sic ergo orante Esdra, et implorante eo et flente, et jacente ante templum Dei, collectus est ad eum de Israël cœtus grandis nimis virorum et mulierum et puerorum, et flevit populus fletu multo.</verse><verse id="2">Et respondit Sechenias filius Jehiel de filiis Ælam, et dixit Esdræ : Nos prævaricati sumus in Deum nostrum, et duximus uxores alienigenas de populis terræ : et nunc, si est pœnitentia in Israël super hoc,</verse><verse id="3">percutiamus fœdus cum Domino Deo nostro, ut projiciamus universas uxores, et eos qui de his nati sunt, juxta voluntatem Domini, et eorum qui timent præceptum Domini Dei nostri : secundum legem fiat.</verse><verse id="4">Surge, tuum est decernere, nosque erimus tecum : confortare, et fac.</verse><verse id="5">Surrexit ergo Esdras, et adjuravit principes sacerdotum et Levitarum, et omnem Israël, ut facerent secundum verbum hoc : et juraverunt.</verse><verse id="6">Et surrexit Esdras ante domum Dei, et abiit ad cubiculum Johanan filii Eliasib, et ingressus est illuc : panem non comedit, et aquam non bibit : lugebat enim transgressionem eorum, qui venerant de captivitate.</verse><verse id="7">Et missa est vox in Juda et in Jerusalem omnibus filiis transmigrationis, ut congregarentur in Jerusalem :</verse><verse id="8">et omnis qui non venerit in tribus diebus juxta consilium principum et seniorum, auferetur universa substantia ejus, et ipse abjicietur de cœtu transmigrationis.</verse><verse id="9">Convenerunt igitur omnes viri Juda et Benjamin in Jerusalem tribus diebus : ipse est mensis nonus, vigesimo die mensis : et sedit omnis populus in platea domus Dei, trementes pro peccato, et pluviis.</verse><verse id="10">Et surrexit Esdras sacerdos, et dixit ad eos : Vos transgressi estis, et duxistis uxores alienigenas, ut adderetis super delictum Israël.</verse><verse id="11">Et nunc date confessionem Domino Deo patrum vestrorum, et facite placitum ejus, et separamini a populis terræ, et ab uxoribus alienigenis.</verse><verse id="12">Et respondit universa multitudo, dixitque voce magna : Juxta verbum tuum ad nos, sic fiat.</verse><verse id="13">Verumtamen quia populus multus est, et tempus pluviæ, et non sustinemus stare foris, et opus non est diei unius vel duorum (vehementer quippe peccavimus in sermone isto),</verse><verse id="14">constituantur principes in universa multitudine : et omnes in civitatibus nostris qui duxerunt uxores alienigenas veniant in temporibus statutis, et cum his seniores per civitatem et civitatem, et judices ejus, donec avertatur ira Dei nostri a nobis super peccato hoc.</verse><verse id="15">Igitur Jonathan filius Azahel, et Jaasia filius Thecue, steterunt super hoc, et Messollam et Sebethai Levites adjuverunt eos :</verse><verse id="16">feceruntque sic filii transmigrationis. Et abierunt Esdras sacerdos, et viri principes familiarum, in domos patrum suorum, et omnes per nomina sua, et sederunt in die primo mensis decimi ut quærerent rem.</verse><verse id="17">Et consummati sunt omnes viri, qui duxerant uxores alienigenas, usque ad diem primam mensis primi.</verse><verse id="18">Et inventi sunt de filiis sacerdotum qui duxerant uxores alienigenas. De filiis Josue filii Josedec, et fratres ejus, Maasia, et Eliezer, et Jarib, et Godolia.</verse><verse id="19">Et dederunt manus suas ut ejicerent uxores suas, et pro delicto suo arietem de ovibus offerrent.</verse><verse id="20">Et de filiis Emmer, Hanani, et Zebedia.</verse><verse id="21">Et de filiis Harim, Maasia, et Elia, et Semeia, et Jehiel, et Ozias.</verse><verse id="22">Et de filiis Pheshur, Elioënai, Maasia, Ismaël, Nathanaël, Jozabed, et Elasa.</verse><verse id="23">Et de filiis Levitarum, Jozabed, et Semei, et Celaia, ipse est Calita, Phataia, Juda, et Eliezer.</verse><verse id="24">Et de cantoribus, Eliasib. Et de janitoribus, Sellum, et Telem, et Uri.</verse><verse id="25">Et ex Israël, de filiis Pharos, Remeia, et Jesia, et Melchia, et Miamin, et Eliezer, et Melchia, et Banea.</verse><verse id="26">Et de filiis Ælam, Mathania, Zacharias, et Jehiel, et Abdi, et Jerimoth, et Elia.</verse><verse id="27">Et de filiis Zethua, Elioënai, Eliasib, Mathania, et Jerimuth, et Zabad, et Aziza.</verse><verse id="28">Et de filiis Bebai, Johanan, Hanania, Zabbai, Athalai.</verse><verse id="29">Et de filiis Bani, Mosollam, et Melluch, et Adaia, Jasub, et Saal, et Ramoth.</verse><verse id="30">Et de filiis Phahath Moab, Edna, et Chalal, Banaias, et Maasias, Mathanias, Beseleel, Bennui, et Manasse.</verse><verse id="31">Et de filiis Herem, Eliezer, Josue, Melchias, Semeias, Simeon,</verse><verse id="32">Benjamin, Maloch, Samarias.</verse><verse id="33">Et de filiis Hasom, Mathanai, Mathatha, Zabad, Eliphelet, Jermai, Manasse, Semei.</verse><verse id="34">De filiis Bani, Maadi, Amram, et Vel,</verse><verse id="35">Baneas, et Badaias, Cheliau,</verse><verse id="36">Vania, Marimuth, et Eliasib,</verse><verse id="37">Mathanias, Mathanai, et Jasi,</verse><verse id="38">et Bani, et Bennui, Semei,</verse><verse id="39">et Salmias, et Nathan, et Adaias,</verse><verse id="40">et Mechnedebai, Sisai, Sarai,</verse><verse id="41">Ezrel, et Selemiau, Semeria,</verse><verse id="42">Sellum, Amaria, Joseph.</verse><verse id="43">De filiis Nebo, Jehiel, Mathathias, Zabad, Zabina, Jeddu, et Joël, et Banaia.</verse><verse id="44">Omnes hi acceperant uxores alienigenas, et fuerunt ex eis mulieres, quæ pepererant filios.</verse></chapter></book><book id="16" name="Nehemiæ" shortname="neh"><chapter id="1"><verse id="1">Verba Nehemiæ filii Helchiæ. Et factum est in mense Casleu, anno vigesimo, et ego eram in Susis castro.</verse><verse id="2">Et venit Hanani, unus de fratribus meis, ipse et viri ex Juda : et interrogavi eos de Judæis qui remanserant, et supererant de captivitate, et Jerusalem.</verse><verse id="3">Et dixerunt mihi : Qui remanserunt, et relicti sunt de captivitate ibi in provincia, in afflictione magna sunt, et in opprobrio : et murus Jerusalem dissipatus est, et portæ ejus combustæ sunt igni.</verse><verse id="4">Cumque audissem verba hujuscemodi, sedi, et flevi, et luxi diebus multis : jejunabam, et orabam ante faciem Dei cæli :</verse><verse id="5">et dixi : Quæso, Domine Deus cæli fortis, magne atque terribilis, qui custodis pactum et misericordiam cum his qui te diligunt, et custodiunt mandata tua :</verse><verse id="6">fiant aures tuæ auscultantes, et oculi tui aperti, ut audias orationem servi tui, quam ego oro coram te hodie nocte et die pro filiis Israël servis tuis : et confiteor pro peccatis filiorum Israël, quibus peccaverunt tibi : ego et domus patris mei peccavimus,</verse><verse id="7">vanitate seducti sumus, et non custodivimus mandatum tuum, et cæremonias, et judicia quæ præcepisti Moysi famulo tuo.</verse><verse id="8">Memento verbi quod mandasti Moysi servo tuo, dicens : Cum transgressi fueritis, ego dispergam vos in populos :</verse><verse id="9">et si revertamini ad me, et custodiatis præcepta mea, et faciatis ea : etiamsi abducti fueritis ad extrema cæli, inde congregabo vos, et reducam in locum quem elegi ut habitaret nomen meum ibi.</verse><verse id="10">Et ipsi servi tui, et populus tuus, quos redemisti in fortitudine tua magna, et in manu tua valida.</verse><verse id="11">Obsecro, Domine, sit auris tua attendens ad orationem servi tui, et ad orationem servorum tuorum, qui volunt timere nomen tuum : et dirige servum tuum hodie, et da ei misericordiam ante virum hunc. Ego enim eram pincerna regis.</verse></chapter><chapter id="2"><verse id="1">Factum est autem in mense Nisan, anno vigesimo Artaxerxis regis : et vinum erat ante eum, et levavi vinum, et dedi regi : et eram quasi languidus ante faciem ejus.</verse><verse id="2">Dixitque mihi rex : Quare vultus tuus tristis est, cum te ægrotum non videam ? non est hoc frustra, sed malum nescio quod in corde tuo est. Et timui valde, ac nimis :</verse><verse id="3">et dixi regi : Rex, in æternum vive : quare non mœreat vultus meus, quia civitas domus sepulchrorum patris mei deserta est, et portæ ejus combustæ sunt igni ?</verse><verse id="4">Et ait mihi rex : Pro qua re postulas ? Et oravi Deum cæli,</verse><verse id="5">et dixi ad regem : Si videtur regi bonum, et si placet servus tuus ante faciem tuam, ut mittas me in Judæam ad civitatem sepulchri patris mei, et ædificabo eam.</verse><verse id="6">Dixitque mihi rex, et regina quæ sedebat juxta eum : Usque ad quod tempus erit iter tuum, et quando reverteris ? Et placuit ante vultum regis, et misit me : et constitui ei tempus.</verse><verse id="7">Et dixi regi : Si regi videtur bonum, epistolas det mihi ad duces regionis trans flumen, ut traducant me, donec veniam in Judæam :</verse><verse id="8">et epistolam ad Asaph custodem saltus regis, ut det mihi ligna, ut tegere possim portas turris domus, et muros civitatis, et domum quam ingressus fuero. Et dedit mihi rex juxta manum Dei mei bonam mecum.</verse><verse id="9">Et veni ad duces regionis trans flumen, dedique eis epistolas regis. Miserat autem rex mecum principes militum, et equites.</verse><verse id="10">Et audierunt Sanaballat Horonites, et Tobias servus Ammanites : et contristati sunt afflictione magna, quod venisset homo qui quæreret prosperitatem filiorum Israël.</verse><verse id="11">Et veni Jerusalem, et eram ibi tribus diebus.</verse><verse id="12">Et surrexi nocte ego, et viri pauci mecum, et non indicavi cuiquam quid Deus dedisset in corde meo ut facerem in Jerusalem : et jumentum non erat mecum, nisi animal cui sedebam.</verse><verse id="13">Et egressus sum per portam vallis nocte, et ante fontem draconis, et ad portam stercoris, et considerabam murum Jerusalem dissipatum, et portas ejus consumptas igni.</verse><verse id="14">Et transivi ad portam fontis, et ad aquæductum regis, et non erat locus jumento cui sedebam ut transiret.</verse><verse id="15">Et ascendi per torrentem nocte, et considerabam murum, et reversus veni ad portam vallis, et redii.</verse><verse id="16">Magistratus autem nesciebant quo abiissem, aut quid ego facerem : sed et Judæis, et sacerdotibus, et optimatibus, et magistratibus, et reliquis qui faciebant opus, usque ad id loci nihil indicaveram.</verse><verse id="17">Et dixi eis : Vos nostis afflictionem in qua sumus : quia Jerusalem deserta est, et portæ ejus consumptæ sunt igni : venite, et ædificemus muros Jerusalem, et non simus ultra opprobrium.</verse><verse id="18">Et indicavi eis manum Dei mei, quod esset bona mecum, et verba regis quæ locutus esset mihi, et aio : Surgamus, et ædificemus. Et confortatæ sunt manus eorum in bono.</verse><verse id="19">Audierunt autem Sanaballat Horonites, et Tobias servus Ammanites, et Gosem Arabs, et subsannaverunt nos, et despexerunt, dixeruntque : Quæ est hæc res quam facitis ? numquid contra regem vos rebellatis ?</verse><verse id="20">Et reddidi eis sermonem, dixique ad eos : Deus cæli ipse nos juvat, et nos servi ejus sumus : surgamus et ædificemus : vobis autem non est pars, et justitia, et memoria in Jerusalem.</verse></chapter><chapter id="3"><verse id="1">Et surrexit Eliasib sacerdos magnus, et fratres ejus sacerdotes, et ædificaverunt portam gregis : ipsi sanctificaverunt eam, et statuerunt valvas ejus, et usque ad turrim centum cubitorum sanctificaverunt eam, usque ad turrim Hananeel.</verse><verse id="2">Et juxta eum ædificaverunt viri Jericho : et juxta eum ædificavit Zachur filius Amri.</verse><verse id="3">Portam autem piscium ædificaverunt filii Asnaa : ipsi texerunt eam, et statuerunt valvas ejus, et seras, et vectes. Et juxta eos ædificavit Marimuth filius Uriæ, filii Accus.</verse><verse id="4">Et juxta eum ædificavit Mosollam filius Barachiæ, filii Mesezebel : et juxta eos ædificavit Sadoc filius Baana.</verse><verse id="5">Et juxta eos ædificaverunt Thecueni : optimates autem eorum non supposuerunt colla sua in opere Domini sui.</verse><verse id="6">Et portam veterem ædificaverunt Jojada filius Phasea, et Mosollam filius Besodia : ipsi texerunt eam, et statuerunt valvas ejus, et seras, et vectes.</verse><verse id="7">Et juxta eos ædificaverunt Meltias Gabaonites, et Jadon Meronathites, viri de Gabaon et Maspha, pro duce qui erat in regione trans flumen.</verse><verse id="8">Et juxta eum ædificavit Eziel filius Araia aurifex : et juxta eum ædificavit Ananias filius pigmentarii : et dimiserunt Jerusalem usque ad murum plateæ latioris.</verse><verse id="9">Et juxta eum ædificavit Raphaia filius Hur, princeps vici Jerusalem.</verse><verse id="10">Et juxta eum ædificavit Jedaia filius Haromaph contra domum suam : et juxta eum ædificavit Hattus filius Haseboniæ.</verse><verse id="11">Mediam partem vici ædificavit Melchias filius Herem, et Hasub filius Phahath Moab, et turrim furnorum.</verse><verse id="12">Et juxta eum ædificavit Sellum filius Alohes, princeps mediæ partis vici Jerusalem, ipse et filiæ ejus.</verse><verse id="13">Et portam vallis ædificavit Hanun, et habitatores Zanoë : ipsi ædificaverunt eam, et statuerunt valvas ejus, et seras, et vectes, et mille cubitos in muro usque ad portam sterquilinii.</verse><verse id="14">Et portam sterquilinii ædificavit Melchias filius Rechab, princeps vici Bethacharam : ipse ædificavit eam, et statuit valvas ejus, et seras, et vectes.</verse><verse id="15">Et portam fontis ædificavit Sellum filius Cholhoza, princeps pagi Maspha : ipse ædificavit eam, et texit, et statuit valvas ejus, et seras, et vectes, et muros piscinæ Siloë in hortum regis, et usque ad gradus qui descendunt de civitate David.</verse><verse id="16">Post eum ædificavit Nehemias filius Azboc, princeps dimidiæ partis vici Bethsur, usque contra sepulchrum David, et usque ad piscinam quæ grandi opere constructa est, et usque ad domum fortium.</verse><verse id="17">Post eum ædificaverunt Levitæ, Rehum filius Benni : post eum ædificavit Hasebias princeps dimidiæ partis vici Ceilæ in vico suo.</verse><verse id="18">Post eum ædificaverunt fratres eorum : Bavai filius Enadad, princeps dimidiæ partis Ceilæ :</verse><verse id="19">et ædificavit juxta eum Azer filius Josue, princeps Maspha, mensuram secundam, contra ascensum firmissimi anguli.</verse><verse id="20">Post eum in monte ædificavit Baruch filius Zachai mensuram secundam, ab angulo usque ad portam domus Eliasib sacerdotis magni.</verse><verse id="21">Post eum ædificavit Merimuth filius Uriæ filii Haccus, mensuram secundam, a porta domus Eliasib, donec extenderetur domus Eliasib.</verse><verse id="22">Et post eum ædificaverunt sacerdotes, viri de campestribus Jordanis.</verse><verse id="23">Post eum ædificavit Benjamin et Hasub contra domum suam : et post eum ædificavit Azarias filius Maasiæ filii Ananiæ contra domum suam.</verse><verse id="24">Post eum ædificavit Bennui filius Henadad mensuram secundam, a domo Azariæ usque ad flexuram, et usque ad angulum.</verse><verse id="25">Phalel filius Ozi contra flexuram, et turrim quæ eminet de domo regis excelsa, id est, in atrio carceris : post eum Phadaia filius Pharos.</verse><verse id="26">Nathinæi autem habitabant in Ophel usque contra portam aquarum ad orientem, et turrim quæ prominebat.</verse><verse id="27">Post eum ædificaverunt Thecueni mensuram secundam e regione, a turre magna et eminente usque ad murum templi.</verse><verse id="28">Sursum autem a porta equorum ædificaverunt sacerdotes, unusquisque contra domum suam.</verse><verse id="29">Post eos ædificavit Sadoc filius Emmer contra domum suam. Et post eum ædificavit Semaia filius Secheniæ, custos portæ orientalis.</verse><verse id="30">Post eum ædificavit Hanania filius Selemiæ, et Hanun filius Seleph sextus, mensuram secundam : post eum ædificavit Mosollam filius Barachiæ, contra gazophylacium suum. Post eum ædificavit Melchias filius aurificis usque ad domum Nathinæorum, et scruta vendentium contra portam judicialem, et usque ad cœnaculum anguli.</verse><verse id="31">Et inter cœnaculum anguli in porta gregis, ædificaverunt aurifices et negotiatores.</verse></chapter><chapter id="4"><verse id="1">Factum est autem, cum audisset Sanaballat quod ædificaremus murum, iratus est valde : et motus nimis subsannavit Judæos,</verse><verse id="2">et dixit coram fratribus suis, et frequentia Samaritanorum : Quid Judæi faciunt imbecilles ? num dimittent eos gentes ? num sacrificabunt, et complebunt in una die ? numquid ædificare poterunt lapides de acervis pulveris, qui combusti sunt ?</verse><verse id="3">Sed et Tobias Ammanites, proximus ejus, ait : Ædificent : si ascenderit vulpes, transiliet murum eorum lapideum.</verse><verse id="4">Audi, Deus noster, quia facti sumus despectui : converte opprobrium super caput eorum, et da eos in despectionem in terra captivitatis.</verse><verse id="5">Ne operias iniquitatem eorum, et peccatum eorum coram facie tua non deleatur, quia irriserunt ædificantes.</verse><verse id="6">Itaque ædificavimus murum, et conjunximus totum usque ad partem dimidiam : et provocatum est cor populi ad operandum.</verse><verse id="7">Factum est autem, cum audisset Sanaballat, et Tobias, et Arabes, et Ammanitæ, et Azotii, quod obducta esset cicatrix muri Jerusalem, et quod cœpissent interrupta concludi, irati sunt nimis.</verse><verse id="8">Et congregati sunt omnes pariter ut venirent, et pugnarent contra Jerusalem, et molirentur insidias.</verse><verse id="9">Et oravimus Deum nostrum, et posuimus custodes super murum die ac nocte contra eos.</verse><verse id="10">Dixit autem Judas : Debilitata est fortitudo portantis, et humus nimia est, et nos non poterimus ædificare murum.</verse><verse id="11">Et dixerunt hostes nostri : Nesciant, et ignorent donec veniamus in medium eorum, et interficiamus eos, et cessare faciamus opus.</verse><verse id="12">Factum est autem venientibus Judæis qui habitabant juxta eos, et dicentibus nobis per decem vices, ex omnibus locis quibus venerant ad nos,</verse><verse id="13">statui in loco post murum per circuitum populum in ordinem cum gladiis suis, et lanceis, et arcubus.</verse><verse id="14">Et perspexi atque surrexi : et aio ad optimates et magistratus, et ad reliquam partem vulgi : Nolite timere a facie eorum : Domini magni et terribilis mementote, et pugnate pro fratribus vestris, filiis vestris, et filiabus vestris, et uxoribus vestris, et domibus vestris.</verse><verse id="15">Factum est autem, cum audissent inimici nostri nuntiatum esse nobis, dissipavit Deus consilium eorum. Et reversi sumus omnes ad muros, unusquisque ad opus suum.</verse><verse id="16">Et factum est a die illa, media pars juvenum eorum faciebat opus, et media parata erat ad bellum : et lanceæ, et scuta, et arcus, et loricæ, et principes post eos in omni domo Juda.</verse><verse id="17">Ædificantium in muro, et portantium onera, et imponentium : una manu sua faciebat opus, et altera tenebat gladium :</verse><verse id="18">ædificentium enim unusquisque gladio erat accinctus renes. Et ædificabant, et clangebant buccina juxta me.</verse><verse id="19">Et dixi ad optimates, et ad magistratus, et ad reliquam partem vulgi : Opus grande est et latum, et nos separati sumus in muro procul alter ab altero :</verse><verse id="20">in loco quocumque audieritis clangorem tubæ, illuc concurrite ad nos : Deus noster pugnabit pro nobis.</verse><verse id="21">Et nos ipsi faciamus opus, et media pars nostrum teneat lanceas ab ascensu auroræ donec egrediantur astra.</verse><verse id="22">In tempore quoque illo dixi populo : Unusquisque cum puero suo maneat in medio Jerusalem, et sint nobis vices per noctem et diem ad operandum.</verse><verse id="23">Ego autem et fratres mei, et pueri mei, et custodes, qui erant post me, non deponebamus vestimenta nostra : unusquisque tantum nudabatur ad baptismum.</verse></chapter><chapter id="5"><verse id="1">Et factus est clamor populi et uxorum ejus magnus adversus fratres suos Judæos.</verse><verse id="2">Et erant qui dicerent : Filii nostri et filiæ nostræ multæ sunt nimis : accipiamus pro pretio eorum frumentum, et comedamus, et vivamus.</verse><verse id="3">Et erant qui dicerent : Agros nostros, et vineas, et domus nostras opponamus, et accipiamus frumentum in fame.</verse><verse id="4">Et alii dicebant : Mutuo sumamus pecunias in tributa regis, demusque agros nostros et vineas :</verse><verse id="5">et nunc sicut carnes fratrum nostrorum, sic carnes nostræ sunt : et sicut filii eorum, ita et filii nostri : ecce nos subjugamus filios nostros et filias nostras in servitutem, et de filiabus nostris sunt famulæ, nec habemus unde possint redimi : et agros nostros et vineas nostras alii possident.</verse><verse id="6">Et iratus sum nimis cum audissem clamorem eorum secundum verba hæc :</verse><verse id="7">cogitavitque cor meum mecum, et increpavi optimates et magistratus, et dixi eis : Usurasne singuli a fratribus vestris exigitis ? Et congregavi adversum eos concionem magnam,</verse><verse id="8">et dixi eis : Nos, ut scitis, redemimus fratres nostros Judæos, qui venditi fuerant gentibus secundum possibilitatem nostram : et vos igitur vendetis fratres vestros, et redimemus eos ? Et siluerunt, nec invenerunt quid responderent.</verse><verse id="9">Dixique ad eos : Non est bona res quam facitis : quare non in timore Dei nostri ambulastis, ne exprobretur nobis a gentibus inimicis nostris ?</verse><verse id="10">Et ego, et fratres mei, et pueri mei commodavimus plurimis pecuniam et frumentum. Non repetamus in commune istud : æs alienum concedamus quod debetur nobis.</verse><verse id="11">Reddite eis hodie agros suos, et vineas suas, et oliveta sua, et domos suas : quin potius et centesimum pecuniæ, frumenti, vini et olei, quam exigere soletis ab eis, date pro illis.</verse><verse id="12">Et dixerunt : Reddemus, et ab eis nihil quæremus : sicque faciemus ut loqueris. Et vocavi sacerdotes, et adjuravi eos ut facerent juxta quod dixeram.</verse><verse id="13">Insuper excussi sinum meum, et dixi : Sic excutiat Deus omnem virum qui non compleverit verbum istud, de domo sua, et de laboribus suis : sic excutiatur, et vacuus fiat. Et dixit universa multitudo : Amen : et laudaverunt Deum. Fecit ergo populus sicut erat dictum.</verse><verse id="14">A die autem illa, qua præceperat rex mihi ut essem dux in terra Juda, ab anno vigesimo usque ad annum trigesimum secundum Artaxerxis regis per annos duodecim, ego et fratres mei annonas quæ ducibus debebantur non comedimus.</verse><verse id="15">Duces autem primi, qui fuerant ante me, gravaverunt populum, et acceperunt ab eis in pane, et vino, et pecunia, quotidie siclos quadraginta : sed et ministri eorum depresserunt populum. Ego autem non feci ita propter timorem Dei :</verse><verse id="16">quin potius in opere muri ædificavi, et agrum non emi, et omnes pueri mei congregati ad opus erant.</verse><verse id="17">Judæi quoque et magistratus centum quinquaginta viri, et qui veniebant ad nos de gentibus quæ in circuitu nostro sunt, in mensa mea erant.</verse><verse id="18">Parabatur autem mihi per dies singulos bos unus, arietes sex electi, exceptis volatilibus, et inter dies decem vina diversa, et alia multa tribuebam : insuper et annonas ducatus mei non quæsivi : valde enim attenuatus erat populus.</verse><verse id="19">Memento mei, Deus meus, in bonum, secundum omnia quæ feci populo huic.</verse></chapter><chapter id="6"><verse id="1">Factum est autem, cum audisset Sanaballat, et Tobias, et Gossem Arabs, et ceteri inimici nostri, quod ædificassem ego murum, et non esset in ipso residua interruptio (usque ad tempus autem illud valvas non posueram in portis),</verse><verse id="2">miserunt Sanaballat et Gossem ad me, dicentes : Veni, et percutiamus fœdus pariter in viculis in campo Ono. Ipsi autem cogitabant ut facerent mihi malum.</verse><verse id="3">Misi ergo ad eos nuntios, dicens : Opus grande ego facio, et non possum descendere, ne forte negligatur cum venero, et descendero ad vos.</verse><verse id="4">Miserunt autem ad me secundum verbum hoc per quatuor vices : et respondi eis juxta sermonem priorem.</verse><verse id="5">Et misit ad me Sanaballat juxta verbum prius quinta vice puerum suum, et epistolam habebat in manu sua scriptam hoc modo :</verse><verse id="6">In gentibus auditum est, et Gossem dixit, quod tu et Judæi cogitetis rebellare, et propterea ædifices murum, et levare te velis super eos regem : propter quam causam</verse><verse id="7">et prophetas posueris, qui prædicent de te in Jerusalem, dicentes : Rex in Judæa est. Auditurus est rex verba hæc : idcirco nunc veni, ut ineamus consilium pariter.</verse><verse id="8">Et misi ad eos, dicens : Non est factum secundum verba hæc, quæ tu loqueris : de corde enim tuo tu componis hæc.</verse><verse id="9">Omnes enim hi terrebant nos, cogitantes quod cessarent manus nostræ ab opere, et quiesceremus : quam ob causam magis confortavi manus meas.</verse><verse id="10">Et ingressus sum domum Semaiæ filii Dalaiæ filii Metabeel secreto. Qui ait : Tractemus nobiscum in domo Dei in medio templi, et claudamus portas ædis : quia venturi sunt ut interficiant te, et nocte venturi sunt ad occidendum te.</verse><verse id="11">Et dixi : Num quisquam similis mei fugit ? et quis ut ego ingredietur templum, et vivet ? non ingrediar.</verse><verse id="12">Et intellexi quod Deus non misisset eum, sed quasi vaticinans locutus esset ad me, et Tobias et Sanaballat conduxissent eum.</verse><verse id="13">Acceperat enim pretium, ut territus facerem, et peccarem, et haberent malum quod exprobrarent mihi.</verse><verse id="14">Memento mei, Domine, pro Tobia et Sanaballat, juxta opera eorum talia : sed et Noadiæ prophetæ, et ceterorum prophetarum, qui terrebant me.</verse><verse id="15">Completus est autem murus vigesimo quinto die mensis Elul, quinquaginta duobus diebus.</verse><verse id="16">Factum est ergo cum audissent omnes inimici nostri, ut timerent universæ gentes quæ erant in circuitu nostro, et conciderent intra semetipsos, et scirent quod a Deo factum esset opus hoc.</verse><verse id="17">Sed et in diebus illis multæ optimatum Judæorum epistolæ mittebantur ad Tobiam, et a Tobia veniebant ad eos.</verse><verse id="18">Multi enim erant in Judæa habentes juramentum ejus, quia gener erat Secheniæ filii Area, et Johanan filius ejus acceperat filiam Mosollam filii Barachiæ :</verse><verse id="19">sed et laudabant eum coram me, et verba mea nuntiabant ei : et Tobias mittebat epistolas ut terreret me.</verse></chapter><chapter id="7"><verse id="1">Postquam autem ædificatus est murus, et posui valvas, et recensui janitores, et cantores, et Levitas,</verse><verse id="2">præcepi Hanani fratri meo, et Hananiæ principi domus de Jerusalem (ipse enim quasi vir verax et timens Deum plus ceteris videbatur),</verse><verse id="3">et dixi eis : Non aperiantur portæ Jerusalem usque ad calorem solis. Cumque adhuc assisterent, clausæ portæ sunt, et oppilatæ : et posui custodes de habitatoribus Jerusalem, singulos per vices suas, et unumquemque contra domum suam.</verse><verse id="4">Civitas autem erat lata nimis et grandis, et populus parvus in medio ejus, et non erant domus ædificatæ.</verse><verse id="5">Deus autem dedit in corde meo, et congregavi optimates, et magistratus, et vulgus, ut recenserem eos : et inveni librum census eorum qui ascenderant primum, et inventum est scriptum in eo.</verse><verse id="6">Isti filii provinciæ, qui ascenderunt de captivitate migrantium, quos transtulerat Nabuchodonosor rex Babylonis, et reversi sunt in Jerusalem et in Judæam, unusquisque in civitatem suam.</verse><verse id="7">Qui venerunt cum Zorobabel, Josue, Nehemias, Azarias, Raamias, Nahamani, Mardochæus, Belsam, Mespharath, Begoai, Nahum, Baana.
Numerus virorum populi Israël :</verse><verse id="8">filii Pharos, duo millia centum septuaginta duo :</verse><verse id="9">filii Saphatia, trecenti septuaginta duo :</verse><verse id="10">filii Area, sexcenti quinquaginta duo :</verse><verse id="11">filii Phahathmoab filiorum Josue et Joab, duo millia octingenti decem et octo :</verse><verse id="12">filii Ælam, mille ducenti quinquaginta quatuor :</verse><verse id="13">filii Zethua, octingenti quadraginta quinque :</verse><verse id="14">filii Zachai, septingenti sexaginta :</verse><verse id="15">filii Bannui, sexcenti quadraginta octo :</verse><verse id="16">filii Bebai, sexcenti viginti octo :</verse><verse id="17">filii Azgad, duo millia trecenti viginti duo :</verse><verse id="18">filii Adonicam, sexcenti sexaginta septem :</verse><verse id="19">filii Beguai, duo millia sexaginta septem :</verse><verse id="20">filii Adin, sexcenti quinquaginta quinque :</verse><verse id="21">filii Ater, filii Hezeciæ, nonaginta octo :</verse><verse id="22">filii Hasem, trecenti viginti octo :</verse><verse id="23">filii Besai, trecenti viginti quatuor :</verse><verse id="24">filii Hareph, centum duodecim :</verse><verse id="25">filii Gabaon, nonaginta quinque :</verse><verse id="26">filii Bethlehem et Netupha, centum octoginta octo.</verse><verse id="27">Viri Anathoth, centum viginti octo.</verse><verse id="28">Viri Bethazmoth, quadraginta duo.</verse><verse id="29">Viri Cariathiarim, Cephira, et Beroth, septingenti quadraginta tres.</verse><verse id="30">Viri Rama et Geba, sexcenti viginti unus.</verse><verse id="31">Viri Machmas, centum viginti duo.</verse><verse id="32">Viri Bethel et Hai, centum viginti tres.</verse><verse id="33">Viri Nebo alterius, quinquaginta duo.</verse><verse id="34">Viri Ælam alterius, mille ducenti quinquaginta quatuor.</verse><verse id="35">Filii Harem, trecenti viginti.</verse><verse id="36">Filii Jericho, trecenti quadraginta quinque.</verse><verse id="37">Filii Lod Hadid et Ono, septingenti viginti unus.</verse><verse id="38">Filii Senaa, tria millia nongenti triginta.</verse><verse id="39">Sacerdotes : filii Idaia in domo Josue, nongenti septuaginta tres.</verse><verse id="40">Filii Emmer, mille quinquaginta duo.</verse><verse id="41">Filii Phashur, mille ducenti quadraginta septem.</verse><verse id="42">Filii Arem, mille decem et septem. Levitæ :</verse><verse id="43">filii Josue et Cedmihel filiorum</verse><verse id="44">Oduiæ, septuaginta quatuor. Cantores :</verse><verse id="45">filii Asaph, centum quadraginta octo.</verse><verse id="46">Janitores : filii Sellum, filii Ater, filii Telmon, filii Accub, filii Hatita, filii Sobai : centum triginta octo.</verse><verse id="47">Nathinæi : filii Soha, filii Hasupha, filii Tebbaoth,</verse><verse id="48">filii Ceros, filii Siaa, filii Phadon, filii Lebana, filii Hagaba, filii Selmai,</verse><verse id="49">filii Hanan, filii Geddel, filii Gaher,</verse><verse id="50">filii Raaia, filii Rasin, filii Necoda,</verse><verse id="51">filii Gezem, filii Aza, filii Phasea,</verse><verse id="52">filii Besai, filii Munim, filii Nephussim,</verse><verse id="53">filii Bacbuc, filii Hacupha, filii Harhur,</verse><verse id="54">filii Besloth, filii Mahida, filii Harsa,</verse><verse id="55">filii Bercos, filii Sisara, filii Thema,</verse><verse id="56">filii Nasia, filii Hatipha,</verse><verse id="57">filii servorum Salomonis, filii Sothai, filii Sophereth, filii Pharida,</verse><verse id="58">filii Jahala, filii Darcon, filii Jeddel,</verse><verse id="59">filii Saphatia, filii Hatil, filii Phochereth, qui erat ortus ex Sabaim filio Amon.</verse><verse id="60">Omnes Nathinæi, et filii servorum Salomonis, trecenti nonaginta duo.</verse><verse id="61">Hi sunt autem qui ascenderunt de Thelmela, Thelharsa, Cherub, Addon, et Emmer : et non potuerunt indicare domum patrum suorum, et semen suum, utrum ex Israël essent,</verse><verse id="62">filii Dalaia, filii Tobia, filii Necoda, sexcenti quadraginta duo.</verse><verse id="63">Et de sacerdotibus, filii Habia, filii Accos, filii Berzellai, qui accepit de filiabus Berzellai Galaaditis uxorem, et vocatus est nomine eorum.</verse><verse id="64">Hi quæsierunt scripturam suam in censu, et non invenerunt : et ejecti sunt de sacerdotio.</verse><verse id="65">Dixitque Athersatha eis ut non manducarent de Sanctis sanctorum, donec staret sacerdos doctus et eruditus.</verse><verse id="66">Omnis multitudo quasi vir unus quadraginta duo millia trecenti sexaginta,</verse><verse id="67">absque servis et ancillis eorum, qui erant septem millia trecenti triginta septem, et inter eos cantores et cantatrices, ducenti quadraginta quinque.</verse><verse id="68">Equi eorum, septingenti triginta sex : muli eorum, ducenti quadraginta quinque :</verse><verse id="69">cameli eorum, quadringenti triginta quinque : asini, sex millia septingenti viginti.</verse><verse id="70">Nonnulli autem de principibus familiarum dederunt in opus. Athersatha dedit in thesaurum auri drachmas mille, phialas quinquaginta, tunicas sacerdotales quingentas triginta.</verse><verse id="71">Et de principibus familiarum dederunt in thesaurum operis, auri drachmas viginti millia, et argenti mnas duo millia ducentas.</verse><verse id="72">Et quod dedit reliquus populus, auri drachmas viginti millia, et argenti mnas duo millia, et tunicas sacerdotales sexaginta septem.</verse><verse id="73">Habitaverunt autem sacerdotes, et Levitæ, et janitores, et cantores, et reliquum vulgus, et Nathinæi, et omnis Israël, in civitatibus suis.</verse></chapter><chapter id="8"><verse id="1">Et venerat mensis septimus : filii autem Israël erant in civitatibus suis. Congregatusque est omnis populus quasi vir unus ad plateam quæ est ante portam aquarum : et dixerunt Esdræ scribæ ut afferret librum legis Moysi, quam præceperat Dominus Israëli.</verse><verse id="2">Attulit ergo Esdras sacerdos legem coram multitudine virorum et mulierum, cunctisque qui poterant intelligere, in die prima mensis septimi.</verse><verse id="3">Et legit in eo aperte in platea quæ erat ante portam aquarum, de mane usque ad mediam diem, in conspectu virorum et mulierum, et sapientium : et aures omnis populi erant erectæ ad librum.</verse><verse id="4">Stetit autem Esdras scriba super gradum ligneum, quem fecerat ad loquendum : et steterunt juxta eum Mathathias, et Semeia, et Ania, et Uria, et Helcia, et Maasia, ad dexteram ejus : et ad sinistram, Phadaia, Misaël, et Melchia, et Hasum, et Hasbadana, Zacharia, et Mosollam.</verse><verse id="5">Et aperuit Esdras librum coram omni populo : super universum quippe populum eminebat : et cum aperuisset eum, stetit omnis populus.</verse><verse id="6">Et benedixit Esdras Domino Deo magno : et respondit omnis populus : Amen, amen, elevans manus suas : et incurvati sunt, et adoraverunt Deum proni in terram.</verse><verse id="7">Porro Josue, et Bani, et Serebia, Jamin, Accub, Septhai, Odia, Maasia, Celita, Azarias, Jozabed, Hanan, Phalaia, Levitæ, silentium faciebant in populo ad audiendam legem : populus autem stabat in gradu suo.</verse><verse id="8">Et legerunt in libro legis Dei distincte, et aperte ad intelligendum : et intellexerunt cum legeretur.</verse><verse id="9">Dixit autem Nehemias (ipse est Athersatha) et Esdras sacerdos et scriba, et Levitæ interpretantes universo populo : Dies sanctificatus est Domino Deo nostro : nolite lugere, et nolite flere. Flebat enim omnis populus cum audiret verba legis.</verse><verse id="10">Et dixit eis : Ite, comedite pinguia, et bibite mulsum, et mittite partes his qui non præparaverunt sibi, quia sanctus dies Domini est : et nolite contristari : gaudium etenim Domini est fortitudo nostra.</verse><verse id="11">Levitæ autem silentium faciebant in omni populo, dicentes : Tacete, quia dies sanctus est, et nolite dolere.</verse><verse id="12">Abiit itaque omnis populus ut comederet, et biberet, et mitteret partes, et faceret lætitiam magnam : quia intellexerant verba quæ docuerat eos.</verse><verse id="13">Et in die secundo congregati sunt principes familiarum universi populi, sacerdotes et Levitæ, ad Esdram scribam, ut interpretaretur eis verba legis.</verse><verse id="14">Et invenerunt scriptum in lege præcepisse Dominum in manu Moysi ut habitent filii Israël in tabernaculis in die solemni, mense septimo :</verse><verse id="15">et ut prædicent, et divulgent vocem in universis urbibus suis, et in Jerusalem, dicentes : Egredimini in montem, et afferte frondes olivæ, et frondes ligni pulcherrimi, frondes myrti, et ramos palmarum, et frondes ligni nemorosi, ut fiant tabernacula, sicut scriptum est.</verse><verse id="16">Et egressus est populus, et attulerunt. Feceruntque sibi tabernacula unusquisque in domate suo : et in atriis suis, et in atriis domus Dei, et in platea portæ aquarum, et in platea portæ Ephraim.</verse><verse id="17">Fecit ergo universa ecclesia eorum qui redierant de captivitate, tabernacula, et habitaverunt in tabernaculis : non enim fecerant a diebus Josue filii Nun taliter filii Israël usque ad diem illum. Et fuit lætitia magna nimis.</verse><verse id="18">Legit autem in libro legis Dei per dies singulos, a die primo usque ad diem novissimum. Et fecerunt solemnitatem septem diebus, et in die octavo collectam juxta ritum.</verse></chapter><chapter id="9"><verse id="1">In die autem vigesimo quarto mensis hujus, convenerunt filii Israël in jejunio et in saccis, et humus super eos.</verse><verse id="2">Et separatum est semen filiorum Israël ab omni filio alienigena : et steterunt, et confitebantur peccata sua, et iniquitates patrum suorum.</verse><verse id="3">Et consurrexerunt ad standum : et legerunt in volumine legis Domini Dei sui, quater in die, et quater confitebantur, et adorabant Dominum Deum suum.</verse><verse id="4">Surrexerunt autem super gradum Levitarum Josue, et Bani, et Cedmihel, Sabania, Bonni, Sarebias, Bani, et Chanani : et clamaverunt voce magna ad Dominum Deum suum.</verse><verse id="5">Et dixerunt Levitæ Josue, et Cedmihel, Bonni, Hasebnia, Serebia, Odaia, Sebnia, Phathathia : Surgite, benedicite Domino Deo vestro ab æterno usque in æternum : et benedicant nomini gloriæ tuæ excelso in omni benedictione et laude.</verse><verse id="6">Tu ipse, Domine, solus, tu fecisti cælum, et cælum cælorum, et omnem exercitum eorum : terram, et universa quæ in ea sunt : maria, et omnia quæ in eis sunt : et tu vivificas omnia hæc, et exercitus cæli te adorat.</verse><verse id="7">Tu ipse, Domine Deus, qui elegisti Abram, et eduxisti eum de igne Chaldæorum, et posuisti nomen ejus Abraham :</verse><verse id="8">et invenisti cor ejus fidele coram te, et percussisti cum eo fœdus ut dares ei terram Chananæi, Hethæi, et Amorrhæi, et Pherezæi, et Jebusæi, et Gergesæi, ut dares semini ejus : et implesti verba tua, quoniam justus es.</verse><verse id="9">Et vidisti afflictionem patrum nostrorum in Ægypto, clamoremque eorum audisti super mare Rubrum.</verse><verse id="10">Et dedisti signa atque portenta in Pharaone, et in universis servis ejus, et in omni populo terræ illius : cognovisti enim quia superbe egerant contra eos : et fecisti tibi nomen, sicut et in hac die.</verse><verse id="11">Et mare divisisti ante eos, et transierunt per medium maris in sicco : persecutores autem eorum projecisti in profundum, quasi lapidem in aquas validas.</verse><verse id="12">Et in columna nubis ductor eorum fuisti per diem, et in columna ignis per noctem, ut appareret eis via per quam ingrediebantur.</verse><verse id="13">Ad montem quoque Sinai descendisti, et locutus es cum eis de cælo, et dedisti eis judicia recta, et legem veritatis, cæremonias, et præcepta bona :</verse><verse id="14">et sabbatum sanctificatum tuum ostendisti eis : et mandata, et cæremonias, et legem præcepisti eis in manu Moysi servi tui.</verse><verse id="15">Panem quoque de cælo dedisti eis in fame eorum, et aquam de petra eduxisti eis sitientibus, et dixisti eis ut ingrederentur et possiderent terram, super quam levasti manum tuam ut traderes eis.</verse><verse id="16">Ipsi vero et patres nostri superbe egerunt, et induraverunt cervices suas, et non audierunt mandata tua.</verse><verse id="17">Et noluerunt audire, et non sunt recordati mirabilium tuorum quæ feceras eis. Et induraverunt cervices suas, et dederunt caput ut converterentur ad servitutem suam, quasi per contentionem. Tu autem, Deus propitius, clemens, et misericors, longanimis, et multæ miserationis, non dereliquisti eos,</verse><verse id="18">et quidem cum fecissent sibi vitulum conflatilem, et dixissent : Iste est deus tuus, qui eduxit te de Ægypto : feceruntque blasphemias magnas :</verse><verse id="19">tu autem in misericordiis tuis multis non dimisisti eos in deserto : columna nubis non recessit ab eis per diem ut duceret eos in viam, et columna ignis per noctem ut ostenderet eis iter per quod ingrederentur.</verse><verse id="20">Et spiritum tuum bonum dedisti, qui doceret eos : et manna tuum non prohibuisti ab ore eorum, et aquam dedisti eis in siti.</verse><verse id="21">Quadraginta annis pavisti eos in deserto, nihilque eis defuit : vestimenta eorum non inveteraverunt, et pedes eorum non sunt attriti.</verse><verse id="22">Et dedisti eis regna, et populos, et partitus es eis sortes : et possederunt terram Sehon, et terram regis Hesebon, et terram Og regis Basan.</verse><verse id="23">Et multiplicasti filios eorum sicut stellas cæli, et adduxisti eos ad terram de qua dixeras patribus eorum ut ingrederentur et possiderent.</verse><verse id="24">Et venerunt filii, et possederunt terram, et humiliasti coram eis habitatores terræ Chananæos, et dedisti eos in manu eorum, et reges eorum, et populos terræ, ut facerent eis sicut placebant illis.</verse><verse id="25">Ceperunt itaque urbes munitas et humum pinguem, et possederunt domos plenas cunctis bonis : cisternas ab aliis fabricatas, vineas, et oliveta, et ligna pomifera multa : et comederunt, et saturati sunt, et impinguati sunt, et abundaverunt deliciis in bonitate tua magna.</verse><verse id="26">Provocaverunt autem te ad iracundiam, et recesserunt a te, et projecerunt legem tuam post terga sua : et prophetas tuos occiderunt, qui contestabantur eos ut reverterentur ad te : feceruntque blasphemias grandes.</verse><verse id="27">Et dedisti eos in manu hostium suorum, et afflixerunt eos. Et in tempore tribulationis suæ clamaverunt ad te, et tu de cælo audisti, et secundum miserationes tuas multas dedisti eis salvatores, qui salvarent eos de manu hostium suorum.</verse><verse id="28">Cumque requievissent, reversi sunt ut facerent malum in conspectu tuo, et dereliquisti eos in manu inimicorum suorum, et possederunt eos. Conversique sunt, et clamaverunt ad te : tu autem de cælo exaudisti, et liberasti eos in misericordiis tuis, multis temporibus.</verse><verse id="29">Et contestatus es eos ut reverterentur ad legem tuam. Ipsi vero superbe egerunt, et non audierunt mandata tua, et in judiciis tuis peccaverunt, quæ faciet homo, et vivet in eis : et dederunt humerum recedentem, et cervicem suam induraverunt, nec audierunt.</verse><verse id="30">Et protraxisti super eos annos multos, et contestatus es eos in spiritu tuo per manum prophetarum tuorum : et non audierunt, et tradidisti eos in manu populorum terrarum.</verse><verse id="31">In misericordiis autem tuis plurimis non fecisti eos in consumptionem, nec dereliquisti eos : quoniam Deus miserationum et clemens es tu.</verse><verse id="32">Nunc itaque Deus noster magne, fortis et terribilis, custodiens pactum et misericordiam, ne avertas a facie tua omnem laborem, qui invenit nos, reges nostros, et principes nostros, et sacerdotes nostros, et prophetas nostros, et patres nostros, et omnem populum tuum a diebus regis Assur usque in diem hanc.</verse><verse id="33">Et tu justus es in omnibus quæ venerunt super nos : quia veritatem fecisti, nos autem impie egimus.</verse><verse id="34">Reges nostri, principes nostri, sacerdotes nostri et patres nostri non fecerunt legem tuam, et non attenderunt mandata tua, et testimonia tua quæ testificatus es in eis.</verse><verse id="35">Et ipsi in regnis suis, et in bonitate tua multa quam dederas eis, et in terra latissima et pingui quam tradideras in conspectu eorum, non servierunt tibi, nec reversi sunt a studiis suis pessimis.</verse><verse id="36">Ecce nos ipsi hodie servi sumus : et terra quam dedisti patribus nostris ut comederent panem ejus, et quæ bona sunt ejus, et nos ipsi servi sumus in ea.</verse><verse id="37">Et fruges ejus multiplicantur regibus quos posuisti super nos propter peccata nostra : et corporibus nostris dominantur, et jumentis nostris secundum voluntatem suam : et in tribulatione magna sumus.</verse><verse id="38">Super omnibus ergo his nos ipsi percutimus fœdus, et scribimus : et signant principes nostri, Levitæ nostri, et sacerdotes nostri.</verse></chapter><chapter id="10"><verse id="1">Signatores autem fuerunt Nehemias, Athersatha filius Hachelai, et Sedecias,</verse><verse id="2">Saraias, Azarias, Jeremias,</verse><verse id="3">Pheshur, Amarias, Melchias,</verse><verse id="4">Hattus, Sebenia, Melluch,</verse><verse id="5">Harem, Merimuth, Obdias,</verse><verse id="6">Daniel, Genthon, Baruch,</verse><verse id="7">Mosollam, Abia, Miamin,</verse><verse id="8">Maazia, Belgai, Semeia : hi sacerdotes.</verse><verse id="9">Porro Levitæ, Josue filius Azaniæ, Bennui de filiis Henadad, Cedmihel,</verse><verse id="10">et fratres eorum, Sebenia, Odaia, Celita, Phalaia, Hanan,</verse><verse id="11">Micha, Rohob, Hasebia,</verse><verse id="12">Zachur, Serebia, Sabania,</verse><verse id="13">Odaia, Bani, Baninu.</verse><verse id="14">Capita populi, Pharos, Phahathmoab, Ælam, Zethu, Bani,</verse><verse id="15">Bonni, Azgad, Bebai,</verse><verse id="16">Adonia, Begoai, Adin,</verse><verse id="17">Ater, Hezecia, Azur,</verse><verse id="18">Odaia, Hasum, Besai,</verse><verse id="19">Hareph, Anathoth, Nebai,</verse><verse id="20">Megphias, Mosollam, Hazir,</verse><verse id="21">Mesizabel, Sadoc, Jeddua,</verse><verse id="22">Pheltia, Hanan, Anaia,</verse><verse id="23">Osee, Hanania, Hasub,</verse><verse id="24">Alohes, Phalea, Sobec,</verse><verse id="25">Rehum, Hasebna, Maasia,</verse><verse id="26">Echaia, Hanan, Anan,</verse><verse id="27">Melluch, Haran, Baana.</verse><verse id="28">Et reliqui de populo, sacerdotes, Levitæ, janitores, et cantores, Nathinæi, et omnes qui se separaverunt de populis terrarum ad legem Dei, uxores eorum, filii eorum, et filiæ eorum,</verse><verse id="29">omnes qui poterant sapere spondentes pro fratribus suis, optimates eorum, et qui veniebant ad pollicendum et jurandum ut ambularent in lege Dei, quam dederat in manu Moysi servi Dei : ut facerent et custodirent universa mandata Domini Dei nostri, et judicia ejus et cæremonias ejus :</verse><verse id="30">et ut non daremus filias nostras populo terræ, et filias eorum non acciperemus filiis nostris.</verse><verse id="31">Populi quoque terræ, qui important venalia, et omnia ad usum, per diem sabbati ut vendant, non accipiemus ab eis in sabbato et in die sanctificato. Et dimittemus annum septimum, et exactionem universæ manus.</verse><verse id="32">Et statuemus super nos præcepta, ut demus tertiam partem sicli per annum ad opus domus Dei nostri,</verse><verse id="33">ad panes propositionis, et ad sacrificium sempiternum, et in holocaustum sempiternum in sabbatis, in calendis, in solemnitatibus, et in sanctificatis, et pro peccato : ut exoretur pro Israël, et in omnem usum domus Dei nostri.</verse><verse id="34">Sortes ergo misimus super oblationem lignorum inter sacerdotes, et Levitas, et populum, ut inferrentur in domum Dei nostri per domos patrum nostrorum, per tempora, a temporibus anni usque ad annum : ut arderent super altare Domini Dei nostri, sicut scriptum est in lege Moysi :</verse><verse id="35">et ut afferremus primogenita terræ nostræ, et primitiva universi fructus omnis ligni, ab anno in annum, in domo Domini :</verse><verse id="36">et primitiva filiorum nostrorum et pecorum nostrorum, sicut scriptum est in lege, et primitiva boum nostrorum et ovium nostrarum, ut offerrentur in domo Dei nostri, sacerdotibus qui ministrant in domo Dei nostri :</verse><verse id="37">et primitias ciborum nostrorum, et libaminum nostrorum, et poma omnis ligni, vindemiæ quoque et olei, afferemus sacerdotibus ad gazophylacium Dei nostri, et decimam partem terræ nostræ Levitis. Ipsi Levitæ decimas accipient ex omnibus civitatibus operum nostrorum.</verse><verse id="38">Erit autem sacerdos filius Aaron cum Levitis in decimis Levitarum, et Levitæ offerent decimam partem decimæ suæ in domo Dei nostri ad gazophylacium in domum thesauri.</verse><verse id="39">Ad gazophylacium enim deportabunt filii Israël, et filii Levi, primitias frumenti, vini, et olei : et ibi erunt vasa sanctificata, et sacerdotes, et cantores, et janitores, et ministri : et non dimittemus domum Dei nostri.</verse></chapter><chapter id="11"><verse id="1">Habitaverunt autem principes populi in Jerusalem : reliqua vero plebs misit sortem, ut tollerent unam partem de decem qui habitaturi essent in Jerusalem civitate sancta, novem vero partes in civitatibus.</verse><verse id="2">Benedixit autem populus omnibus viris qui se sponte obtulerant ut habitarent in Jerusalem.</verse><verse id="3">Hi sunt itaque principes provinciæ qui habitaverunt in Jerusalem, et in civitatibus Juda. Habitavit autem unusquisque in possessione sua, in urbibus suis, Israël, sacerdotes, Levitæ, Nathinæi, et filii servorum Salomonis.</verse><verse id="4">Et in Jerusalem habitaverunt de filiis Juda, et de filiis Benjamin : de filiis Juda, Athaias filius Aziam, filii Zachariæ, filii Amariæ, filii Saphatiæ, filii Melaleel : de filiis Phares,</verse><verse id="5">Maasia filius Baruch, filius Cholhoza, filius Hazia, filius Adaia, filius Jojarib, filius Zachariæ, filius Silonitis :</verse><verse id="6">omnes hi filii Phares, qui habitaverunt in Jerusalem, quadringenti sexaginta octo viri fortes.</verse><verse id="7">Hi sunt autem filii Benjamin : Sellum filius Mosollam, filius Joëd, filius Phadaia, filius Colaia, filius Masia, filius Etheel, filius Isaia,</verse><verse id="8">et post eum Gebbai, Sellai, nongenti viginti octo,</verse><verse id="9">et Joël filius Zechri præpositus eorum, et Judas filius Senua super civitatem secundus.</verse><verse id="10">Et de sacerdotibus, Idaia filius Joarib, Jachin,</verse><verse id="11">Saraia filius Helciæ, filius Mosollam, filius Sadoc, filius Meraioth, filius Achitob princeps domus Dei,</verse><verse id="12">et fratres eorum facientes opera templi : octingenti viginti duo. Et Adaia filius Jeroham, filius Phelelia, filius Amsi, filius Zachariæ, filius Pheshur, filius Melchiæ,</verse><verse id="13">et fratres ejus principes patrum : ducenti quadraginta duo. Et Amassai filius Azreel, filius Ahazi, filius Mosollamoth, filius Emmer,</verse><verse id="14">et fratres eorum potentes nimis : centum viginti octo, et præpositus eorum Zabdiel filius potentium.</verse><verse id="15">Et de Levitis, Semeia filius Hasub, filius Azaricam, filius Hasabia, filius Boni,</verse><verse id="16">et Sabathai et Jozabed, super omnia opera quæ erant forinsecus in domo Dei, a principibus Levitarum.</verse><verse id="17">Et Mathania filius Micha, filius Zebedei, filius Asaph, princeps ad laudandum et ad confitendum in oratione, et Becbecia secundus de fratribus ejus, et Abda filius Samua, filius Galal, filius Idithun :</verse><verse id="18">omnes Levitæ in civitate sancta ducenti octoginta quatuor.</verse><verse id="19">Et janitores, Accub, Telmon, et fratres eorum, qui custodiebant ostia : centum septuaginta duo.</verse><verse id="20">Et reliqui ex Israël sacerdotes et Levitæ in universis civitatibus Juda, unusquisque in possessione sua.</verse><verse id="21">Et Nathinæi, qui habitabant in Ophel, et Siaha, et Gaspha de Nathinæis.</verse><verse id="22">Et episcopus Levitarum in Jerusalem, Azzi filius Bani, filius Hasabiæ, filius Mathaniæ, filius Michæ. De filiis Asaph, cantores in ministerio domus Dei.</verse><verse id="23">Præceptum quippe regis super eos erat, et ordo in cantoribus per dies singulos,</verse><verse id="24">et Phathahia filius Mesezebel, de filiis Zara filii Juda in manu regis, juxta omne verbum populi,</verse><verse id="25">et in domibus per omnes regiones eorum. De filiis Juda habitaverunt in Cariatharbe et in filiabus ejus : et in Dibon, et in filiabus ejus : et in Cabseel, et in viculis ejus :</verse><verse id="26">et in Jesue, et in Molada, et in Bethphaleth,</verse><verse id="27">et in Hasersual, et in Bersabee, et in filiabus ejus,</verse><verse id="28">et in Siceleg, et in Mochona, et in filiabus ejus,</verse><verse id="29">et in Remmon, et in Saraa, et in Jerimuth,</verse><verse id="30">Zanoa, Odollam, et in villis earum, Lachis et regionibus ejus, et Azeca, et filiabus ejus. Et manserunt in Bersabee usque ad vallem Ennom.</verse><verse id="31">Filii autem Benjamin, a Geba, Mechmas, et Hai, et Bethel, et filiabus ejus</verse><verse id="32">Anathoth, Nob, Anania,</verse><verse id="33">Asor, Rama, Gethaim,</verse><verse id="34">Hadid, Seboim, et Neballat, Lod,</verse><verse id="35">et Ono valle artificum.</verse><verse id="36">Et de Levitis portiones Judæ et Benjamin.</verse></chapter><chapter id="12"><verse id="1">Hi sunt autem sacerdotes et Levitæ, qui ascenderunt cum Zorobabel filio Salathiel, et Josue : Saraia, Jeremias, Esdras,</verse><verse id="2">Amaria, Melluch, Hattus,</verse><verse id="3">Sebenias, Rheum, Merimuth,</verse><verse id="4">Addo, Genthon, Abia,</verse><verse id="5">Miamin, Madia, Belga,</verse><verse id="6">Semeia, et Jojarib, Idaia, Sellum, Amoc, Helcias,</verse><verse id="7">Idaia. Isti principes sacerdotum, et fratres eorum in diebus Josue.</verse><verse id="8">Porro Levitæ, Jesua, Bennui, Cedmihel, Sarebia, Juda, Mathanias, super hymnos ipsi et fratres eorum :</verse><verse id="9">et Becbecia atque Hanni, et fratres eorum, unusquisque in officio suo.</verse><verse id="10">Josue autem genuit Joacim, et Joacim genuit Eliasib, et Eliasib genuit Jojada,</verse><verse id="11">et Jojada genuit Jonathan, et Jonathan genuit Jeddoa.</verse><verse id="12">In diebus autem Joacim erant sacerdotes et principes familiarum : Saraiæ, Maraia : Jeremiæ, Hanania :</verse><verse id="13">Esdræ, Mosollam : Amariæ, Johanan :</verse><verse id="14">Milicho, Jonathan : Sebeniæ, Joseph :</verse><verse id="15">Haram, Edna : Maraioth, Helci :</verse><verse id="16">Adaiæ, Zacharia : Genthon, Mosollam :</verse><verse id="17">Abiæ, Zechri : Miamin et Moadiæ, Phelti :</verse><verse id="18">Belgæ, Sammua : Semaiæ, Jonathan :</verse><verse id="19">Jojarib, Mathanai : Jodaiæ, Azzi :</verse><verse id="20">Sellai, Celai : Amoc, Heber :</verse><verse id="21">Helciæ, Hasebia : Idaiæ, Nathanaël.</verse><verse id="22">Levitæ in diebus Eliasib, et Jojada, et Johanan, et Jeddoa, scripti principes familiarum, et sacerdotes in regno Darii Persæ.</verse><verse id="23">Filii Levi principes familiarum, scripti in libro verborum dierum, et usque ad dies Jonathan, filii Eliasib.</verse><verse id="24">Et principes Levitarum, Hasebia, Serebia, et Josue filius Cedmihel : et fratres eorum per vices suas, ut laudarent et confiterentur juxta præceptum David viri Dei, et observarent æque per ordinem.</verse><verse id="25">Mathania, et Becbecia, Obedia, Mosollam, Telmon, Accub, custodes portarum et vestibulorum ante portas.</verse><verse id="26">Hi in diebus Joacim filii Josue, filii Josedec, et in diebus Nehemiæ ducis, et Esdræ sacerdotis scribæque.</verse><verse id="27">In dedicatione autem muri Jerusalem, requisierunt Levitas de omnibus locis suis ut adducerent eos in Jerusalem, et facerent dedicationem et lætitiam in actione gratiarum, et cantico, et in cymbalis, psalteriis, et citharis.</verse><verse id="28">Congregati sunt autem filii cantorum de campestribus circa Jerusalem, et de villis Nethuphathi,</verse><verse id="29">et de domo Galgal, et de regionibus Geba et Azmaveth : quoniam villas ædificaverunt sibi cantores in circuitu Jerusalem.</verse><verse id="30">Et mundati sunt sacerdotes et Levitæ, et mundaverunt populum, et portas, et murum.</verse><verse id="31">Ascendere autem feci principes Juda super murum, et statui duos magnos choros laudantium. Et ierunt ad dexteram super murum ad portam sterquilinii.</verse><verse id="32">Et ivit post eos Osaias, et media pars principum Juda,</verse><verse id="33">et Azarias, Esdras, et Mosollam, Judas, et Benjamin, et Semeia, et Jeremias.</verse><verse id="34">Et de filiis sacerdotum in tubis, Zacharias filius Jonathan, filius Semeiæ, filius Mathaniæ, filius Michaiæ, filius Zechur, filius Asaph,</verse><verse id="35">et fratres ejus Semeia, et Azareel, Malalai, Galalai, Maai, Nathanaël, et Judas, et Hanani, in vasis cantici David viri Dei : et Esdras scriba ante eos in porta fontis.</verse><verse id="36">Et contra eos ascenderunt in gradibus civitatis David in ascensu muri super domum David, et usque ad portam aquarum ad orientem.</verse><verse id="37">Et chorus secundus gratias referentium ibat ex adverso, et ego post eum, et media pars populi super murum, et super turrim furnorum, et usque ad murum latissimum,</verse><verse id="38">et super portam Ephraim, et super portam antiquam, et super portam piscium et turrim Hananeel, et turrim Emath, et usque ad portam gregis : et steterunt in porta custodiæ,</verse><verse id="39">steteruntque duo chori laudantium in domo Dei, et ego, et dimidia pars magistratuum mecum.</verse><verse id="40">Et sacerdotes, Eliachim, Maasia, Miamin, Michea, Elioënai, Zacharia, Hanania in tubis,</verse><verse id="41">et Maasia, et Semeia, et Eleazar, et Azzi, et Johanan, et Melchia, et Ælam, et Ezer. Et clare cecinerunt cantores, et Jezraia præpositus :</verse><verse id="42">et immolaverunt in die illa victimas magnas, et lætati sunt : Deus enim lætificaverat eos lætitia magna : sed et uxores eorum et liberi gavisi sunt, et audita est lætitia Jerusalem procul.</verse><verse id="43">Recensuerunt quoque in die illa viros super gazophylacia thesauri ad libamina, et ad primitias, et ad decimas, ut introferrent per eos principes civitatis in decore gratiarum actionis, sacerdotes et Levitas : quia lætificatus est Juda in sacerdotibus et Levitis adstantibus.</verse><verse id="44">Et custodierunt observationem Dei sui, et observationem expiationis, et cantores, et janitores juxta præceptum David, et Salomonis filii ejus,</verse><verse id="45">quia in diebus David et Asaph ab exordio erant principes constituti cantorum in carmine laudantium et confitentium Deo.</verse><verse id="46">Et omnis Israël in diebus Zorobabel et in diebus Nehemiæ, dabant partes cantoribus et janitoribus per dies singulos, et sanctificabant Levitas, et Levitæ sanctificabant filios Aaron.</verse></chapter><chapter id="13"><verse id="1">In die autem illo, lectum est in volumine Moysi, audiente populo : et inventum est scriptum in eo, quod non debeant introire Ammonites et Moabites in ecclesiam Dei usque in æternum :</verse><verse id="2">eo quod non occurrerint filiis Israël cum pane et aqua, et conduxerint adversum eos Balaam ad maledicendum eis : et convertit Deus noster maledictionem in benedictionem.</verse><verse id="3">Factum est autem, cum audissent legem, separaverunt omnem alienigenam ab Israël.</verse><verse id="4">Et super hoc erat Eliasib sacerdos, qui fuerat præpositus in gazophylacio domus Dei nostri, et proximus Tobiæ.</verse><verse id="5">Fecit ergo sibi gazophylacium grande, et ibi erant ante eum reponentes munera, et thus, et vasa, et decimam frumenti, vini, et olei, partes Levitarum, et cantorum, et janitorum, et primitias sacerdotales.</verse><verse id="6">In omnibus autem his non fui in Jerusalem, quia anno trigesimo secundo Artaxerxis regis Babylonis veni ad regem, et in fine dierum rogavi regem.</verse><verse id="7">Et veni in Jerusalem, et intellexi malum quod fecerat Eliasib Tobiæ, ut faceret ei thesaurum in vestibulis domus Dei.</verse><verse id="8">Et malum mihi visum est valde. Et projeci vasa domus Tobiæ foras de gazophylacio :</verse><verse id="9">præcepique et emundaverunt gazophylacia : et retuli ibi vasa domus Dei, sacrificium, et thus.</verse><verse id="10">Et cognovi quod partes Levitarum non fuissent datæ, et fugisset unusquisque in regionem suam de Levitis, et cantoribus, et de his qui ministrabant :</verse><verse id="11">et egi causam adversus magistratus, et dixi : Quare dereliquimus domum Dei ? et congregavi eos, et feci stare in stationibus suis.</verse><verse id="12">Et omnis Juda apportabat decimam frumenti, vini, et olei, in horrea.</verse><verse id="13">Et constituimus super horrea Selemiam sacerdotem, et Sadoc scribam, et Phadaiam de Levitis, et juxta eos Hanan filium Zachur, filium Mathaniæ : quoniam fideles comprobati sunt, et ipsis creditæ sunt partes fratrum suorum.</verse><verse id="14">Memento mei, Deus meus, pro hoc, et ne deleas miserationes meas quas feci in domo Dei mei, et in cæremoniis ejus.</verse><verse id="15">In diebus illis vidi in Juda calcantes torcularia in sabbato, portantes acervos, et onerantes super asinos vinum, et uvas, et ficus, et omne onus, et inferentes in Jerusalem, die sabbati. Et contestatus sum ut in die qua vendere liceret, venderent.</verse><verse id="16">Et Tyrii habitaverunt in ea, inferentes pisces, et omnia venalia : et vendebant in sabbatis filiis Juda in Jerusalem.</verse><verse id="17">Et objurgavi optimates Juda, et dixi eis : Quæ est hæc res mala quam vos facitis, et profanatis diem sabbati ?</verse><verse id="18">numquid non hæc fecerunt patres nostri, et adduxit Deus noster super nos omne malum hoc, et super civitatem hanc ? et vos additis iracundiam super Israël violando sabbatum.</verse><verse id="19">Factum est autem, cum quievissent portæ Jerusalem in die sabbati, dixi : et clauserunt januas, et præcepi ut non aperirent eas usque post sabbatum : et de pueris meis constitui super portas, ut nullus inferret onus in die sabbati.</verse><verse id="20">Et manserunt negotiatores, et vendentes universa venalia, foris Jerusalem semel et bis.</verse><verse id="21">Et contestatus sum eos, et dixi eis : Quare manetis ex adverso muri ? si secundo hoc feceritis, manum mittam in vos. Itaque ex tempore illo non venerunt in sabbato.</verse><verse id="22">Dixi quoque Levitis ut mundarentur, et venirent ad custodiendas portas, et sanctificandam diem sabbati : et pro hoc ergo memento mei, Deus meus, et parce mihi secundum multitudinem miserationum tuarum.</verse><verse id="23">Sed et in diebus illis vidi Judæos ducentes uxores Azotidas, Ammonitidas, et Moabitidas.</verse><verse id="24">Et filii eorum ex media parte loquebantur azotice, et nesciebant loqui judaice, et loquebantur juxta linguam populi et populi.</verse><verse id="25">Et objurgavi eos, et maledixi. Et cecidi ex eis viros, et decalvavi eos, et adjuravi in Deo ut non darent filias suas filiis eorum, et non acciperent de filiabus eorum filiis suis et sibimetipsis, dicens :</verse><verse id="26">Numquid non in hujuscemodi re peccavit Salomon rex Israël ? et certe in gentibus multis non erat rex similis ei, et dilectus Deo suo erat, et posuit eum Deus regem super omnem Israël : et ipsum ergo duxerunt ad peccatum mulieres alienigenæ.</verse><verse id="27">Numquid et nos inobedientes faciemus omne malum grande hoc ut prævaricemur in Deo nostro, et ducamus uxores peregrinas ?</verse><verse id="28">De filiis autem Jojada filii Eliasib sacerdotis magni, gener erat Sanaballat Horonites, quem fugavi a me.</verse><verse id="29">Recordare, Domine Deus meus, adversum eos qui polluunt sacerdotium, jusque sacerdotale et Leviticum.</verse><verse id="30">Igitur mundavi eos ab omnibus alienigenis, et constitui ordines sacerdotum et Levitarum, unumquemque in ministerio suo :</verse><verse id="31">et in oblatione lignorum in temporibus constitutis, et in primitivis : memento mei, Deus meus, in bonum. Amen.</verse></chapter></book><book id="18" name="Job" shortname="job"><chapter id="1"><verse id="1">Vir erat in terra Hus, nomine Job : et erat vir ille simplex, et rectus, ac timens Deum, et recedens a malo.</verse><verse id="2">Natique sunt ei septem filii, et tres filiæ.</verse><verse id="3">Et fuit possessio ejus septem millia ovium, et tria millia camelorum, quingenta quoque juga boum, et quingentæ asinæ, ac familia multa nimis : eratque vir ille magnus inter omnes orientales.</verse><verse id="4">Et ibant filii ejus, et faciebant convivium per domos, unusquisque in die suo. Et mittentes vocabant tres sorores suas, ut comederent et biberent cum eis.</verse><verse id="5">Cumque in orbem transissent dies convivii, mittebat ad eos Job, et sanctificabat illos : consurgensque diluculo, offerebat holocausta pro singulis. Dicebat enim : Ne forte peccaverint filii mei, et benedixerint Deo in cordibus suis. Sic faciebat Job cunctis diebus.</verse><verse id="6">Quadam autem die, cum venissent filii Dei ut assisterent coram Domino, affuit inter eos etiam Satan.</verse><verse id="7">Cui dixit Dominus : Unde venis ? Qui respondens, ait : Circuivi terram, et perambulavi eam.</verse><verse id="8">Dixitque Dominus ad eum : Numquid considerasti servum meum Job, quod non sit ei similis in terra, homo simplex et rectus, ac timens Deum, et recedens a malo ?</verse><verse id="9">Cui respondens Satan, ait : Numquid Job frustra timet Deum ?</verse><verse id="10">nonne tu vallasti eum, ac domum ejus, universamque substantiam per circuitum ; operibus manuum ejus benedixisti, et possessio ejus crevit in terra ?</verse><verse id="11">sed extende paululum manum tuam et tange cuncta quæ possidet, nisi in faciem benedixerit tibi.</verse><verse id="12">Dixit ergo Dominus ad Satan : Ecce universa quæ habet in manu tua sunt : tantum in eum ne extendas manum tuam. Egressusque est Satan a facie Domini.</verse><verse id="13">Cum autem quadam die filii et filiæ ejus comederent et biberent vinum in domo fratris sui primogeniti,</verse><verse id="14">nuntius venit ad Job, qui diceret : Boves arabant, et asinæ pascebantur juxta eos :</verse><verse id="15">et irruerunt Sabæi, tuleruntque omnia, et pueros percusserunt gladio : et evasi ego solus, ut nuntiarem tibi.</verse><verse id="16">Cumque adhuc ille loqueretur, venit alter, et dixit : Ignis Dei cecidit e cælo, et tactas oves puerosque consumpsit : et effugi ego solus, ut nuntiarem tibi.</verse><verse id="17">Sed et illo adhuc loquente, venit alius, et dixit : Chaldæi fecerunt tres turmas, et invaserunt camelos, et tulerunt eos, necnon et pueros percusserunt gladio : et ego fugi solus, ut nuntiarem tibi.</verse><verse id="18">Adhuc loquebatur ille, et ecce alius intravit, et dixit : Filiis tuis et filiabus vescentibus et bibentibus vinum in domo fratris sui primogeniti,</verse><verse id="19">repente ventus vehemens irruit a regione deserti, et concussit quatuor angulos domus : quæ corruens oppressit liberos tuos, et mortui sunt : et effugi ego solus, ut nuntiarem tibi.</verse><verse id="20">Tunc surrexit Job, et scidit vestimenta sua : et tonso capite corruens in terram, adoravit,</verse><verse id="21">et dixit : Nudus egressus sum de utero matris meæ, et nudus revertar illuc. Dominus dedit, Dominus abstulit ; sicut Domino placuit, ita factum est. Sit nomen Domini benedictum.</verse><verse id="22">In omnibus his non peccavit Job labiis suis, neque stultum quid contra Deum locutus est.</verse></chapter><chapter id="2"><verse id="1">Factum est autem, cum quadam die venissent filii Dei, et starent coram Domino, venisset quoque Satan inter eos, et staret in conspectu ejus,</verse><verse id="2">ut diceret Dominus ad Satan : Unde venis ? Qui respondens ait : Circuivi terram, et perambulavi eam.</verse><verse id="3">Et dixit Dominus ad Satan : Numquid considerasti servum meum Job, quod non sit ei similis in terra, vir simplex et rectus, ac timens Deum, et recedens a malo, et adhuc retinens innocentiam ? tu autem commovisti me adversus eum, ut affligerem eum frustra.</verse><verse id="4">Cui respondens Satan, ait : Pellem pro pelle, et cuncta quæ habet homo dabit pro anima sua ;</verse><verse id="5">alioquin mitte manum tuam, et tange os ejus et carnem, et tunc videbis quod in faciem benedicat tibi.</verse><verse id="6">Dixit ergo Dominus ad Satan : Ecce in manu tua est : verumtamen animam illius serva.</verse><verse id="7">Egressus igitur Satan a facie Domini, percussit Job ulcere pessimo, a planta pedis usque ad verticem ejus ;</verse><verse id="8">qui testa saniem radebat, sedens in sterquilinio.</verse><verse id="9">Dixit autem illi uxor sua : Adhuc tu permanes in simplicitate tua ? Benedic Deo, et morere.</verse><verse id="10">Qui ait ad illam : Quasi una de stultis mulieribus locuta es : si bona suscepimus de manu Dei, mala quare non suscipiamus ? In omnibus his non peccavit Job labiis suis.</verse><verse id="11">Igitur audientes tres amici Job omne malum quod accidisset ei, venerunt singuli de loco suo, Eliphaz Themanites, et Baldad Suhites, et Sophar Naamathites. Condixerant enim ut pariter venientes visitarent eum, et consolarentur.</verse><verse id="12">Cumque elevassent procul oculos suos, non cognoverunt eum, et exclamantes ploraverunt, scissisque vestibus sparserunt pulverem super caput suum in cælum.</verse><verse id="13">Et sederunt cum eo in terra septem diebus et septem noctibus : et nemo loquebatur ei verbum : videbant enim dolorem esse vehementem.</verse></chapter><chapter id="3"><verse id="1">Post hæc aperuit Job os suum, et maledixit diei suo,</verse><verse id="2">et locutus est :</verse><verse id="3">Pereat dies in qua natus sum,
et nox in qua dictum est : Conceptus est homo.</verse><verse id="4">Dies ille vertatur in tenebras :
non requirat eum Deus desuper,
et non illustretur lumine.</verse><verse id="5">Obscurent eum tenebræ et umbra mortis ;
occupet eum caligo,
et involvatur amaritudine.</verse><verse id="6">Noctem illam tenebrosus turbo possideat ;
non computetur in diebus anni,
nec numeretur in mensibus.</verse><verse id="7">Sit nox illa solitaria,
nec laude digna.</verse><verse id="8">Maledicant ei qui maledicunt diei,
qui parati sunt suscitare Leviathan.</verse><verse id="9">Obtenebrentur stellæ caligine ejus ;
expectet lucem, et non videat,
nec ortum surgentis auroræ.</verse><verse id="10">Quia non conclusit ostia ventris qui portavit me,
nec abstulit mala ab oculis meis.</verse><verse id="11">Quare non in vulva mortuus sum ?
egressus ex utero non statim perii ?</verse><verse id="12">Quare exceptus genibus ?
cur lactatus uberibus ?</verse><verse id="13">Nunc enim dormiens silerem,
et somno meo requiescerem</verse><verse id="14">cum regibus et consulibus terræ,
qui ædificant sibi solitudines ;</verse><verse id="15">aut cum principibus qui possident aurum,
et replent domos suas argento ;</verse><verse id="16">aut sicut abortivum absconditum non subsisterem,
vel qui concepti non viderunt lucem.</verse><verse id="17">Ibi impii cessaverunt a tumultu,
et ibi requieverunt fessi robore.</verse><verse id="18">Et quondam vincti pariter sine molestia,
non audierunt vocem exactoris.</verse><verse id="19">Parvus et magnus ibi sunt,
et servus liber a domino suo.</verse><verse id="20">Quare misero data est lux,
et vita his qui in amaritudine animæ sunt :</verse><verse id="21">qui expectant mortem, et non venit,
quasi effodientes thesaurum ;</verse><verse id="22">gaudentque vehementer
cum invenerint sepulchrum ?</verse><verse id="23">viro cujus abscondita est via
et circumdedit eum Deus tenebris ?</verse><verse id="24">Antequam comedam, suspiro ;
et tamquam inundantes aquæ, sic rugitus meus :</verse><verse id="25">quia timor quem timebam evenit mihi,
et quod verebar accidit.</verse><verse id="26">Nonne dissimulavi ? nonne silui ? nonne quievi ?
et venit super me indignatio.</verse></chapter><chapter id="4"><verse id="1">Respondens autem Eliphaz Themanites, dixit :</verse><verse id="2">Si cœperimus loqui tibi, forsitan moleste accipies ;
sed conceptum sermonem tenere quis poterit ?</verse><verse id="3">Ecce docuisti multos,
et manus lassas roborasti ;</verse><verse id="4">vacillantes confirmaverunt sermones tui,
et genua trementia confortasti.</verse><verse id="5">Nunc autem venit super te plaga, et defecisti ;
tetigit te, et conturbatus es.</verse><verse id="6">Ubi est timor tuus, fortitudo tua,
patientia tua, et perfectio viarum tuarum ?</verse><verse id="7">Recordare, obsecro te, quis umquam innocens periit ?
aut quando recti deleti sunt ?</verse><verse id="8">Quin potius vidi eos qui operantur iniquitatem,
et seminant dolores, et metunt eos,</verse><verse id="9">flante Deo perisse,
et spiritu iræ ejus esse consumptos.</verse><verse id="10">Rugitus leonis, et vox leænæ,
et dentes catulorum leonum contriti sunt.</verse><verse id="11">Tigris periit, eo quod non haberet prædam,
et catuli leonis dissipati sunt.</verse><verse id="12">Porro ad me dictum est verbum absconditum,
et quasi furtive suscepit auris mea venas susurri ejus.</verse><verse id="13">In horrore visionis nocturnæ,
quando solet sopor occupare homines,</verse><verse id="14">pavor tenuit me, et tremor,
et omnia ossa mea perterrita sunt ;</verse><verse id="15">et cum spiritus, me præsente, transiret,
inhorruerunt pili carnis meæ.</verse><verse id="16">Stetit quidam, cujus non agnoscebam vultum,
imago coram oculis meis,
et vocem quasi auræ lenis audivi.</verse><verse id="17">Numquid homo, Dei comparatione, justificabitur ?
aut factore suo purior erit vir ?</verse><verse id="18">Ecce qui serviunt ei, non sunt stabiles,
et in angelis suis reperit pravitatem ;</verse><verse id="19">quanto magis hi qui habitant domos luteas,
qui terrenum habent fundamentum,
consumentur velut a tinea ?</verse><verse id="20">De mane usque ad vesperam succidentur ;
et quia nullus intelligit, in æternum peribunt.</verse><verse id="21">Qui autem reliqui fuerint, auferentur ex eis ;
morientur, et non in sapientia.</verse></chapter><chapter id="5"><verse id="1">Voca ergo, si est qui tibi respondeat,
et ad aliquem sanctorum convertere.</verse><verse id="2">Vere stultum interficit iracundia,
et parvulum occidit invidia.</verse><verse id="3">Ego vidi stultum firma radice,
et maledixi pulchritudini ejus statim.</verse><verse id="4">Longe fient filii ejus a salute,
et conterentur in porta,
et non erit qui eruat.</verse><verse id="5">Cujus messem famelicus comedet,
et ipsum rapiet armatus,
et bibent sitientes divitias ejus.</verse><verse id="6">Nihil in terra sine causa fit,
et de humo non oritur dolor.</verse><verse id="7">Homo nascitur ad laborem,
et avis ad volatum.</verse><verse id="8">Quam ob rem ego deprecabor Dominum,
et ad Deum ponam eloquium meum :</verse><verse id="9">qui facit magna et inscrutabilia,
et mirabilia absque numero ;</verse><verse id="10">qui dat pluviam super faciem terræ,
et irrigat aquis universa ;</verse><verse id="11">qui ponit humiles in sublime,
et mœrentes erigit sospitate ;</verse><verse id="12">qui dissipat cogitationes malignorum,
ne possint implere manus eorum quod cœperant ;</verse><verse id="13">qui apprehendit sapientes in astutia eorum,
et consilium pravorum dissipat.</verse><verse id="14">Per diem incurrent tenebras,
et quasi in nocte, sic palpabunt in meridie.</verse><verse id="15">Porro salvum faciet egenum a gladio oris eorum,
et de manu violenti pauperem.</verse><verse id="16">Et erit egeno spes ;
iniquitas autem contrahet os suum.</verse><verse id="17">Beatus homo qui corripitur a Deo :
increpationem ergo Domini ne reprobes :</verse><verse id="18">quia ipse vulnerat, et medetur ;
percutit, et manus ejus sanabunt.</verse><verse id="19">In sex tribulationibus liberabit te,
et in septima non tanget te malum.</verse><verse id="20">In fame eruet te de morte,
et in bello de manu gladii.</verse><verse id="21">A flagello linguæ absconderis,
et non timebis calamitatem cum venerit.</verse><verse id="22">In vastitate et fame ridebis,
et bestias terræ non formidabis.</verse><verse id="23">Sed cum lapidibus regionum pactum tuum,
et bestiæ terræ pacificæ erunt tibi.</verse><verse id="24">Et scies quod pacem habeat tabernaculum tuum ;
et visitans speciem tuam, non peccabis.</verse><verse id="25">Scies quoque quoniam multiplex erit semen tuum,
et progenies tua quasi herba terræ.</verse><verse id="26">Ingredieris in abundantia sepulchrum,
sicut infertur acervus tritici in tempore suo.</verse><verse id="27">Ecce hoc, ut investigavimus, ita est :
quod auditum, mente pertracta.</verse></chapter><chapter id="6"><verse id="1">Respondens autem Job, dixit :</verse><verse id="2">Utinam appenderentur peccata mea quibus iram merui,
et calamitas quam patior, in statera !</verse><verse id="3">Quasi arena maris hæc gravior appareret ;
unde et verba mea dolore sunt plena :</verse><verse id="4">quia sagittæ Domini in me sunt,
quarum indignatio ebibit spiritum meum ;
et terrores Domini militant contra me.</verse><verse id="5">Numquid rugiet onager cum habuerit herbam ?
aut mugiet bos cum ante præsepe plenum steterit ?</verse><verse id="6">aut poterit comedi insulsum, quod non est sale conditum ?
aut potest aliquis gustare quod gustatum affert mortem ?</verse><verse id="7">Quæ prius nolebat tangere anima mea,
nunc, præ angustia, cibi mei sunt.</verse><verse id="8">Quis det ut veniat petitio mea,
et quod expecto tribuat mihi Deus ?</verse><verse id="9">et qui cœpit, ipse me conterat ;
solvat manum suam, et succidat me ?</verse><verse id="10">Et hæc mihi sit consolatio, ut affligens me dolore, non parcat,
nec contradicam sermonibus Sancti.</verse><verse id="11">Quæ est enim fortitudo mea, ut sustineam ?
aut quis finis meus, ut patienter agam ?</verse><verse id="12">Nec fortitudo lapidum fortitudo mea,
nec caro mea ænea est.</verse><verse id="13">Ecce non est auxilium mihi in me,
et necessarii quoque mei recesserunt a me.</verse><verse id="14">Qui tollit ab amico suo misericordiam,
timorem Domini derelinquit.</verse><verse id="15">Fratres mei præterierunt me,
sicut torrens qui raptim transit in convallibus.</verse><verse id="16">Qui timent pruinam,
irruet super eos nix.</verse><verse id="17">Tempore quo fuerint dissipati, peribunt ;
et ut incaluerit, solventur de loco suo.</verse><verse id="18">Involutæ sunt semitæ gressuum eorum ;
ambulabunt in vacuum, et peribunt.</verse><verse id="19">Considerate semitas Thema, itinera Saba,
et expectate paulisper.</verse><verse id="20">Confusi sunt, quia speravi :
venerunt quoque usque ad me, et pudore cooperti sunt.</verse><verse id="21">Nunc venistis ;
et modo videntes plagam meam, timetis.</verse><verse id="22">Numquid dixi : Afferte mihi,
et de substantia vestra donate mihi ?</verse><verse id="23">vel : Liberate me de manu hostis,
et de manu robustorum eruite me ?</verse><verse id="24">Docete me, et ego tacebo :
et si quid forte ignoravi, instruite me.</verse><verse id="25">Quare detraxistis sermonibus veritatis,
cum e vobis nullus sit qui possit arguere me ?</verse><verse id="26">Ad increpandum tantum eloquia concinnatis,
et in ventum verba profertis.</verse><verse id="27">Super pupillum irruitis,
et subvertere nitimini amicum vestrum.</verse><verse id="28">Verumtamen quod cœpistis explete :
præbete aurem, et videte an mentiar.</verse><verse id="29">Respondete, obsecro, absque contentione ;
et loquentes id quod justum est, judicate.</verse><verse id="30">Et non invenietis in lingua mea iniquitatem,
nec in faucibus meis stultitia personabit.</verse></chapter><chapter id="7"><verse id="1">Militia est vita hominis super terram,
et sicut dies mercenarii dies ejus.</verse><verse id="2">Sicut servus desiderat umbram,
et sicut mercenarius præstolatur finem operis sui,</verse><verse id="3">sic et ego habui menses vacuos,
et noctes laboriosas enumeravi mihi.</verse><verse id="4">Si dormiero, dicam : Quando consurgam ?
et rursum expectabo vesperam,
et replebor doloribus usque ad tenebras.</verse><verse id="5">Induta est caro mea putredine,
et sordibus pulveris cutis mea aruit et contracta est.</verse><verse id="6">Dies mei velocius transierunt quam a texente tela succiditur,
et consumpti sunt absque ulla spe.</verse><verse id="7">Memento quia ventus est vita mea,
et non revertetur oculus meus ut videat bona.</verse><verse id="8">Nec aspiciet me visus hominis ;
oculi tui in me, et non subsistam.</verse><verse id="9">Sicut consumitur nubes, et pertransit,
sic qui descenderit ad inferos, non ascendet.</verse><verse id="10">Nec revertetur ultra in domum suam,
neque cognoscet eum amplius locus ejus.</verse><verse id="11">Quapropter et ego non parcam ori meo :
loquar in tribulatione spiritus mei ;
confabulabor cum amaritudine animæ meæ.</verse><verse id="12">Numquid mare ego sum, aut cetus,
quia circumdedisti me carcere ?</verse><verse id="13">Si dixero : Consolabitur me lectulus meus,
et relevabor loquens mecum in strato meo :</verse><verse id="14">terrebis me per somnia,
et per visiones horrore concuties.</verse><verse id="15">Quam ob rem elegit suspendium anima mea,
et mortem ossa mea.</verse><verse id="16">Desperavi : nequaquam ultra jam vivam :
parce mihi, nihil enim sunt dies mei.</verse><verse id="17">Quid est homo, quia magnificas eum ?
aut quid apponis erga eum cor tuum ?</verse><verse id="18">Visitas eum diluculo,
et subito probas illum.</verse><verse id="19">Usquequo non parcis mihi,
nec dimittis me ut glutiam salivam meam ?</verse><verse id="20">Peccavi ; quid faciam tibi, o custos hominum ?
quare posuisti me contrarium tibi,
et factus sum mihimetipsi gravis ?</verse><verse id="21">Cur non tollis peccatum meum,
et quare non aufers iniquitatem meam ?
ecce nunc in pulvere dormiam,
et si mane me quæsieris, non subsistam.</verse></chapter><chapter id="8"><verse id="1">Respondens autem Baldad Suhites, dixit :</verse><verse id="2">Usquequo loqueris talia,
et spiritus multiplex sermones oris tui ?</verse><verse id="3">Numquid Deus supplantat judicium ?
aut Omnipotens subvertit quod justum est ?</verse><verse id="4">Etiam si filii tui peccaverunt ei,
et dimisit eos in manu iniquitatis suæ :</verse><verse id="5">tu tamen si diluculo consurrexeris ad Deum,
et Omnipotentem fueris deprecatus ;</verse><verse id="6">si mundus et rectus incesseris :
statim evigilabit ad te,
et pacatum reddet habitaculum justitiæ tuæ,</verse><verse id="7">in tantum ut si priora tua fuerint parva,
et novissima tua multiplicentur nimis.</verse><verse id="8">Interroga enim generationem pristinam,
et diligenter investiga patrum memoriam</verse><verse id="9">(hesterni quippe sumus, et ignoramus,
quoniam sicut umbra dies nostri sunt super terram),</verse><verse id="10">et ipsi docebunt te, loquentur tibi,
et de corde suo proferent eloquia.</verse><verse id="11">Numquid vivere potest scirpus absque humore ?
aut crescere carectum sine aqua ?</verse><verse id="12">Cum adhuc sit in flore, nec carpatur manu,
ante omnes herbas arescit.</verse><verse id="13">Sic viæ omnium qui obliviscuntur Deum,
et spes hypocritæ peribit.</verse><verse id="14">Non ei placebit vecordia sua,
et sicut tela aranearum fiducia ejus.</verse><verse id="15">Innitetur super domum suam, et non stabit ;
fulciet eam, et non consurget.</verse><verse id="16">Humectus videtur antequam veniat sol,
et in ortu suo germen ejus egredietur.</verse><verse id="17">Super acervum petrarum radices ejus densabuntur,
et inter lapides commorabitur.</verse><verse id="18">Si absorbuerit eum de loco suo,
negabit eum, et dicet : Non novi te.</verse><verse id="19">Hæc est enim lætitia viæ ejus,
ut rursum de terra alii germinentur.</verse><verse id="20">Deus non projiciet simplicem,
nec porriget manum malignis,</verse><verse id="21">donec impleatur risu os tuum,
et labia tua jubilo.</verse><verse id="22">Qui oderunt te induentur confusione,
et tabernaculum impiorum non subsistet.</verse></chapter><chapter id="9"><verse id="1">Et respondens Job, ait :</verse><verse id="2">Vere scio quod ita sit,
et quod non justificetur homo compositus Deo.</verse><verse id="3">Si voluerit contendere cum eo,
non poterit ei respondere unum pro mille.</verse><verse id="4">Sapiens corde est, et fortis robore :
quis restitit ei, et pacem habuit ?</verse><verse id="5">Qui transtulit montes, et nescierunt
hi quos subvertit in furore suo.</verse><verse id="6">Qui commovet terram de loco suo,
et columnæ ejus concutiuntur.</verse><verse id="7">Qui præcipit soli, et non oritur,
et stellas claudit quasi sub signaculo.</verse><verse id="8">Qui extendit cælos solus,
et graditur super fluctus maris.</verse><verse id="9">Qui facit Arcturum et Oriona,
et Hyadas et interiora austri.</verse><verse id="10">Qui facit magna, et incomprehensibilia,
et mirabilia, quorum non est numerus.</verse><verse id="11">Si venerit ad me, non videbo eum ;
si abierit, non intelligam.</verse><verse id="12">Si repente interroget, quis respondebit ei ?
vel quis dicere potest : Cur ita facis ?</verse><verse id="13">Deus, cujus iræ nemo resistere potest,
et sub quo curvantur qui portant orbem.</verse><verse id="14">Quantus ergo sum ego, ut respondeam ei,
et loquar verbis meis cum eo ?</verse><verse id="15">qui etiam si habuero quippiam justum, non respondebo :
sed meum judicem deprecabor.</verse><verse id="16">Et cum invocantem exaudierit me,
non credo quod audierit vocem meam.</verse><verse id="17">In turbine enim conteret me,
et multiplicabit vulnera mea, etiam sine causa.</verse><verse id="18">Non concedit requiescere spiritum meum,
et implet me amaritudinibus.</verse><verse id="19">Si fortitudo quæritur, robustissimus est ;
si æquitas judicii, nemo audet pro me testimonium dicere.</verse><verse id="20">Si justificare me voluero, os meum condemnabit me ;
si innocentem ostendero, pravum me comprobabit.</verse><verse id="21">Etiam si simplex fuero, hoc ipsum ignorabit anima mea,
et tædebit me vitæ meæ.</verse><verse id="22">Unum est quod locutus sum :
et innocentem et impium ipse consumit.</verse><verse id="23">Si flagellat, occidat semel,
et non de pœnis innocentum rideat.</verse><verse id="24">Terra data est in manus impii ;
vultum judicum ejus operit.
Quod si non ille est, quis ergo est ?</verse><verse id="25">Dies mei velociores fuerunt cursore ;
fugerunt, et non viderunt bonum.</verse><verse id="26">Pertransierunt quasi naves poma portantes ;
sicut aquila volans ad escam.</verse><verse id="27">Cum dixero : Nequaquam ita loquar :
commuto faciem meam, et dolore torqueor.</verse><verse id="28">Verebar omnia opera mea,
sciens quod non parceres delinquenti.</verse><verse id="29">Si autem et sic impius sum,
quare frustra laboravi ?</verse><verse id="30">Si lotus fuero quasi aquis nivis,
et fulserint velut mundissimæ manus meæ,</verse><verse id="31">tamen sordibus intinges me,
et abominabuntur me vestimenta mea.</verse><verse id="32">Neque enim viro qui similis mei est, respondebo ;
nec qui mecum in judicio ex æquo possit audiri.</verse><verse id="33">Non est qui utrumque valeat arguere,
et ponere manum suam in ambobus.</verse><verse id="34">Auferat a me virgam suam,
et pavor ejus non me terreat.</verse><verse id="35">Loquar, et non timebo eum ;
neque enim possum metuens respondere.</verse></chapter><chapter id="10"><verse id="1">Tædet animam meam vitæ meæ ;
dimittam adversum me eloquium meum :
loquar in amaritudine animæ meæ.</verse><verse id="2">Dicam Deo : Noli me condemnare ;
indica mihi cur me ita judices.</verse><verse id="3">Numquid bonum tibi videtur, si calumnieris me,
et opprimas me opus manuum tuarum,
et consilium impiorum adjuves ?</verse><verse id="4">Numquid oculi carnei tibi sunt ?
aut sicut videt homo, et tu videbis ?</verse><verse id="5">Numquid sicut dies hominis dies tui,
et anni tui sicut humana sunt tempora,</verse><verse id="6">ut quæras iniquitatem meam,
et peccatum meum scruteris,</verse><verse id="7">et scias quia nihil impium fecerim,
cum sit nemo qui de manu tua possit eruere ?</verse><verse id="8">Manus tuæ fecerunt me,
et plasmaverunt me totum in circuitu :
et sic repente præcipitas me ?</verse><verse id="9">Memento, quæso, quod sicut lutum feceris me,
et in pulverem reduces me.</verse><verse id="10">Nonne sicut lac mulsisti me,
et sicut caseum me coagulasti ?</verse><verse id="11">Pelle et carnibus vestisti me ;
ossibus et nervis compegisti me.</verse><verse id="12">Vitam et misericordiam tribuisti mihi,
et visitatio tua custodivit spiritum meum.</verse><verse id="13">Licet hæc celes in corde tuo,
tamen scio quia universorum memineris.</verse><verse id="14">Si peccavi, et ad horam pepercisti mihi,
cur ab iniquitate mea mundum me esse non pateris ?</verse><verse id="15">Et si impius fuero, væ mihi est ;
et si justus, non levabo caput,
saturatus afflictione et miseria.</verse><verse id="16">Et propter superbiam quasi leænam capies me,
reversusque mirabiliter me crucias.</verse><verse id="17">Instauras testes tuos contra me,
et multiplicas iram tuam adversum me,
et pœnæ militant in me.</verse><verse id="18">Quare de vulva eduxisti me ?
qui utinam consumptus essem, ne oculus me videret.</verse><verse id="19">Fuissem quasi non essem,
de utero translatus ad tumulum.</verse><verse id="20">Numquid non paucitas dierum meorum finietur brevi ?
dimitte ergo me, ut plangam paululum dolorem meum,</verse><verse id="21">antequam vadam, et non revertar,
ad terram tenebrosam, et opertam mortis caligine :</verse><verse id="22">terram miseriæ et tenebrarum,
ubi umbra mortis et nullus ordo,
sed sempiternus horror inhabitat.</verse></chapter><chapter id="11"><verse id="1">Respondens autem Sophar Naamathites, dixit :</verse><verse id="2">Numquid qui multa loquitur, non et audiet ?
aut vir verbosus justificabitur ?</verse><verse id="3">Tibi soli tacebunt homines ?
et cum ceteros irriseris, a nullo confutaberis ?</verse><verse id="4">Dixisti enim : Purus est sermo meus,
et mundus sum in conspectu tuo.</verse><verse id="5">Atque utinam Deus loqueretur tecum,
et aperiret labia sua tibi,</verse><verse id="6">ut ostenderet tibi secreta sapientiæ,
et quod multiplex esset lex ejus :
et intelligeres quod multo minora exigaris ab eo
quam meretur iniquitas tua !</verse><verse id="7">Forsitan vestigia Dei comprehendes,
et usque ad perfectum Omnipotentem reperies ?</verse><verse id="8">Excelsior cælo est, et quid facies ?
profundior inferno, et unde cognosces ?</verse><verse id="9">Longior terra mensura ejus,
et latior mari.</verse><verse id="10">Si subverterit omnia, vel in unum coarctaverit,
quis contradicet ei ?</verse><verse id="11">Ipse enim novit hominum vanitatem ;
et videns iniquitatem, nonne considerat ?</verse><verse id="12">Vir vanus in superbiam erigitur,
et tamquam pullum onagri se liberum natum putat.</verse><verse id="13">Tu autem firmasti cor tuum,
et expandisti ad eum manus tuas.</verse><verse id="14">Si iniquitatem quæ est in manu tua abstuleris a te,
et non manserit in tabernaculo tuo injustitia,</verse><verse id="15">tunc levare poteris faciem tuam absque macula ;
et eris stabilis, et non timebis.</verse><verse id="16">Miseriæ quoque oblivisceris,
et quasi aquarum quæ præterierunt recordaberis.</verse><verse id="17">Et quasi meridianus fulgor consurget tibi ad vesperam ;
et cum te consumptum putaveris, orieris ut lucifer.</verse><verse id="18">Et habebis fiduciam, proposita tibi spe :
et defossus securus dormies.</verse><verse id="19">Requiesces, et non erit qui te exterreat ;
et deprecabuntur faciem tuam plurimi.</verse><verse id="20">Oculi autem impiorum deficient,
et effugium peribit ab eis :
et spes illorum abominatio animæ.</verse></chapter><chapter id="12"><verse id="1">Respondens autem Job, dixit :</verse><verse id="2">Ergo vos estis soli homines,
et vobiscum morietur sapientia ?</verse><verse id="3">Et mihi est cor sicut et vobis, nec inferior vestri sum ;
quis enim hæc quæ nostis ignorat ?</verse><verse id="4">Qui deridetur ab amico suo, sicut ego,
invocabit Deum, et exaudiet eum :
deridetur enim justi simplicitas.</verse><verse id="5">Lampas contempta apud cogitationes divitum
parata ad tempus statutum.</verse><verse id="6">Abundant tabernacula prædonum,
et audacter provocant Deum,
cum ipse dederit omnia in manus eorum.</verse><verse id="7">Nimirum interroga jumenta, et docebunt te ;
et volatilia cæli, et indicabunt tibi.</verse><verse id="8">Loquere terræ, et respondebit tibi,
et narrabunt pisces maris.</verse><verse id="9">Quis ignorat quod omnia hæc manus Domini fecerit ?</verse><verse id="10">In cujus manu anima omnis viventis,
et spiritus universæ carnis hominis.</verse><verse id="11">Nonne auris verba dijudicat ?
et fauces comedentis, saporem ?</verse><verse id="12">In antiquis est sapientia,
et in multo tempore prudentia.</verse><verse id="13">Apud ipsum est sapientia et fortitudo ;
ipse habet consilium et intelligentiam.</verse><verse id="14">Si destruxerit, nemo est qui ædificet ;
si incluserit hominem, nullus est qui aperiat.</verse><verse id="15">Si continuerit aquas, omnia siccabuntur ;
et si emiserit eas, subvertent terram.</verse><verse id="16">Apud ipsum est fortitudo et sapientia ;
ipse novit et decipientem, et eum qui decipitur.</verse><verse id="17">Adducit consiliarios in stultum finem,
et judices in stuporem.</verse><verse id="18">Balteum regum dissolvit,
et præcingit fune renes eorum.</verse><verse id="19">Ducit sacerdotes inglorios,
et optimates supplantat :</verse><verse id="20">commutans labium veracium,
et doctrinam senum auferens.</verse><verse id="21">Effundit despectionem super principes,
eos qui oppressi fuerant relevans.</verse><verse id="22">Qui revelat profunda de tenebris,
et producit in lucem umbram mortis.</verse><verse id="23">Qui multiplicat gentes, et perdit eas,
et subversas in integrum restituit.</verse><verse id="24">Qui immutat cor principum populi terræ,
et decipit eos ut frustra incedant per invium :</verse><verse id="25">palpabunt quasi in tenebris, et non in luce,
et errare eos faciet quasi ebrios.</verse></chapter><chapter id="13"><verse id="1">Ecce omnia hæc vidit oculus meus,
et audivit auris mea, et intellexi singula.</verse><verse id="2">Secundum scientiam vestram et ego novi :
nec inferior vestri sum.</verse><verse id="3">Sed tamen ad Omnipotentem loquar,
et disputare cum Deo cupio :</verse><verse id="4">prius vos ostendens fabricatores mendacii,
et cultores perversorum dogmatum.</verse><verse id="5">Atque utinam taceretis,
ut putaremini esse sapientes.</verse><verse id="6">Audite ergo correptionem meam,
et judicium labiorum meorum attendite.</verse><verse id="7">Numquid Deus indiget vestro mendacio,
ut pro illo loquamini dolos ?</verse><verse id="8">numquid faciem ejus accipitis,
et pro Deo judicare nitimini ?</verse><verse id="9">aut placebit ei quem celare nihil potest ?
aut decipietur, ut homo, vestris fraudulentiis ?</verse><verse id="10">Ipse vos arguet,
quoniam in abscondito faciem ejus accipitis.</verse><verse id="11">Statim ut se commoverit, turbabit vos,
et terror ejus irruet super vos.</verse><verse id="12">Memoria vestra comparabitur cineri,
et redigentur in lutum cervices vestræ.</verse><verse id="13">Tacete paulisper, ut loquar
quodcumque mihi mens suggesserit.</verse><verse id="14">Quare lacero carnes meas dentibus meis,
et animam meam porto in manibus meis ?</verse><verse id="15">Etiam si occiderit me, in ipso sperabo :
verumtamen vias meas in conspectu ejus arguam.</verse><verse id="16">Et ipse erit salvator meus :
non enim veniet in conspectu ejus omnis hypocrita.</verse><verse id="17">Audite sermonem meum,
et ænigmata percipite auribus vestris.</verse><verse id="18">Si fuero judicatus,
scio quod justus inveniar.</verse><verse id="19">Quis est qui judicetur mecum ?
veniat : quare tacens consumor ?</verse><verse id="20">Duo tantum ne facias mihi,
et tunc a facie tua non abscondar :</verse><verse id="21">manum tuam longe fac a me,
et formido tua non me terreat.</verse><verse id="22">Voca me, et ego respondebo tibi :
aut certe loquar, et tu responde mihi.</verse><verse id="23">Quantas habeo iniquitates et peccata ?
scelera mea et delicta ostende mihi.</verse><verse id="24">Cur faciem tuam abscondis,
et arbitraris me inimicum tuum ?</verse><verse id="25">Contra folium, quod vento rapitur, ostendis potentiam tuam,
et stipulam siccam persequeris :</verse><verse id="26">scribis enim contra me amaritudines,
et consumere me vis peccatis adolescentiæ meæ.</verse><verse id="27">Posuisti in nervo pedem meum,
et observasti omnes semitas meas,
et vestigia pedum meorum considerasti :</verse><verse id="28">qui quasi putredo consumendus sum,
et quasi vestimentum quod comeditur a tinea.</verse></chapter><chapter id="14"><verse id="1">Homo natus de muliere, brevi vivens tempore,
repletur multis miseriis.</verse><verse id="2">Qui quasi flos egreditur et conteritur,
et fugit velut umbra, et numquam in eodem statu permanet.</verse><verse id="3">Et dignum ducis super hujuscemodi aperire oculos tuos,
et adducere eum tecum in judicium ?</verse><verse id="4">Quis potest facere mundum de immundo conceptum semine ?
nonne tu qui solus es ?</verse><verse id="5">Breves dies hominis sunt :
numerus mensium ejus apud te est :
constituisti terminos ejus, qui præteriri non poterunt.</verse><verse id="6">Recede paululum ab eo, ut quiescat,
donec optata veniat, sicut mercenarii, dies ejus.</verse><verse id="7">Lignum habet spem :
si præcisum fuerit, rursum virescit,
et rami ejus pullulant.</verse><verse id="8">Si senuerit in terra radix ejus,
et in pulvere emortuus fuerit truncus illius,</verse><verse id="9">ad odorem aquæ germinabit,
et faciet comam, quasi cum primum plantatum est.</verse><verse id="10">Homo vero cum mortuus fuerit, et nudatus,
atque consumptus, ubi, quæso, est ?</verse><verse id="11">Quomodo si recedant aquæ de mari,
et fluvius vacuefactus arescat :</verse><verse id="12">sic homo, cum dormierit, non resurget :
donec atteratur cælum, non evigilabit,
nec consurget de somno suo.</verse><verse id="13">Quis mihi hoc tribuat, ut in inferno protegas me,
et abscondas me donec pertranseat furor tuus,
et constituas mihi tempus in quo recorderis mei ?</verse><verse id="14">Putasne mortuus homo rursum vivat ?
cunctis diebus quibus nunc milito, expecto
donec veniat immutatio mea.</verse><verse id="15">Vocabis me, et ego respondebo tibi :
operi manuum tuarum porriges dexteram.</verse><verse id="16">Tu quidem gressus meos dinumerasti :
sed parce peccatis meis.</verse><verse id="17">Signasti quasi in sacculo delicta mea,
sed curasti iniquitatem meam.</verse><verse id="18">Mons cadens defluit,
et saxum transfertur de loco suo :</verse><verse id="19">lapides excavant aquæ,
et alluvione paulatim terra consumitur :
et hominem ergo similiter perdes.</verse><verse id="20">Roborasti eum paululum, ut in perpetuum transiret :
immutabis faciem ejus, et emittes eum.</verse><verse id="21">Sive nobiles fuerint filii ejus,
sive ignobiles, non intelliget.</verse><verse id="22">Attamen caro ejus, dum vivet, dolebit,
et anima illius super semetipso lugebit.</verse></chapter><chapter id="15"><verse id="1">Respondens autem Eliphaz Themanites, dixit :</verse><verse id="2">Numquid sapiens respondebit quasi in ventum loquens,
et implebit ardore stomachum suum ?</verse><verse id="3">Arguis verbis eum qui non est æqualis tibi,
et loqueris quod tibi non expedit.</verse><verse id="4">Quantum in te est, evacuasti timorem,
et tulisti preces coram Deo.</verse><verse id="5">Docuit enim iniquitas tua os tuum,
et imitaris linguam blasphemantium.</verse><verse id="6">Condemnabit te os tuum, et non ego :
et labia tua respondebunt tibi.</verse><verse id="7">Numquid primus homo tu natus es,
et ante colles formatus ?</verse><verse id="8">numquid consilium Dei audisti,
et inferior te erit ejus sapientia ?</verse><verse id="9">Quid nosti quod ignoremus ?
quid intelligis quod nesciamus ?</verse><verse id="10">Et senes et antiqui sunt in nobis,
multo vetustiores quam patres tui.</verse><verse id="11">Numquid grande est ut consoletur te Deus ?
sed verba tua prava hoc prohibent.</verse><verse id="12">Quid te elevat cor tuum,
et quasi magna cogitans attonitos habes oculos ?</verse><verse id="13">Quid tumet contra Deum spiritus tuus,
ut proferas de ore tuo hujuscemodi sermones ?</verse><verse id="14">Quid est homo ut immaculatus sit,
et ut justus appareat natus de muliere ?</verse><verse id="15">Ecce inter sanctos ejus nemo immutabilis,
et cæli non sunt mundi in conspectu ejus.</verse><verse id="16">Quanto magis abominabilis et inutilis homo,
qui bibit quasi aquam iniquitatem ?</verse><verse id="17">Ostendam tibi : audi me :
quod vidi, narrabo tibi.</verse><verse id="18">Sapientes confitentur,
et non abscondunt patres suos :</verse><verse id="19">quibus solis data est terra,
et non transivit alienus per eos.</verse><verse id="20">Cunctis diebus suis impius superbit,
et numerus annorum incertus est tyrannidis ejus.</verse><verse id="21">Sonitus terroris semper in auribus illius :
et cum pax sit, ille semper insidias suspicatur.</verse><verse id="22">Non credit quod reverti possit de tenebris ad lucem,
circumspectans undique gladium.</verse><verse id="23">Cum se moverit ad quærendum panem,
novit quod paratus sit in manu ejus tenebrarum dies.</verse><verse id="24">Terrebit eum tribulatio,
et angustia vallabit eum,
sicut regem qui præparatur ad prælium.</verse><verse id="25">Tetendit enim adversus Deum manum suam,
et contra Omnipotentem roboratus est.</verse><verse id="26">Cucurrit adversus eum erecto collo,
et pingui cervice armatus est.</verse><verse id="27">Operuit faciem ejus crassitudo,
et de lateribus ejus arvina dependet.</verse><verse id="28">Habitavit in civitatibus desolatis,
et in domibus desertis, quæ in tumulos sunt redactæ.</verse><verse id="29">Non ditabitur, nec perseverabit substantia ejus,
nec mittet in terra radicem suam.</verse><verse id="30">Non recedet de tenebris :
ramos ejus arefaciet flamma,
et auferetur spiritu oris sui.</verse><verse id="31">Non credet, frustra errore deceptus,
quod aliquo pretio redimendus sit.</verse><verse id="32">Antequam dies ejus impleantur peribit,
et manus ejus arescent.</verse><verse id="33">Lædetur quasi vinea in primo flore botrus ejus,
et quasi oliva projiciens florem suum.</verse><verse id="34">Congregatio enim hypocritæ sterilis,
et ignis devorabit tabernacula eorum qui munera libenter accipiunt.</verse><verse id="35">Concepit dolorem, et peperit iniquitatem,
et uterus ejus præparat dolos.</verse></chapter><chapter id="16"><verse id="1">Respondens autem Job, dixit :</verse><verse id="2">Audivi frequenter talia :
consolatores onerosi omnes vos estis.</verse><verse id="3">Numquid habebunt finem verba ventosa ?
aut aliquid tibi molestum est, si loquaris ?</verse><verse id="4">Poteram et ego similia vestri loqui,
atque utinam esset anima vestra pro anima mea :</verse><verse id="5">consolarer et ego vos sermonibus,
et moverem caput meum super vos ;</verse><verse id="6">roborarem vos ore meo,
et moverem labia mea, quasi parcens vobis.</verse><verse id="7">Sed quid agam ? Si locutus fuero, non quiescet dolor meus,
et si tacuero, non recedet a me.</verse><verse id="8">Nunc autem oppressit me dolor meus,
et in nihilum redacti sunt omnes artus mei.</verse><verse id="9">Rugæ meæ testimonium dicunt contra me,
et suscitatur falsiloquus adversus faciem meam, contradicens mihi.</verse><verse id="10">Collegit furorem suum in me,
et comminans mihi, infremuit contra me dentibus suis :
hostis meus terribilibus oculis me intuitus est.</verse><verse id="11">Aperuerunt super me ora sua,
et exprobrantes percusserunt maxillam meam :
satiati sunt pœnis meis.</verse><verse id="12">Conclusit me Deus apud iniquum,
et manibus impiorum me tradidit.</verse><verse id="13">Ego ille quondam opulentus, repente contritus sum :
tenuit cervicem meam, confregit me,
et posuit me sibi quasi in signum.</verse><verse id="14">Circumdedit me lanceis suis ;
convulneravit lumbos meos :
non pepercit, et effudit in terra viscera mea.</verse><verse id="15">Concidit me vulnere super vulnus :
irruit in me quasi gigas.</verse><verse id="16">Saccum consui super cutem meam,
et operui cinere carnem meam.</verse><verse id="17">Facies mea intumuit a fletu,
et palpebræ meæ caligaverunt.</verse><verse id="18">Hæc passus sum absque iniquitate manus meæ,
cum haberem mundas ad Deum preces.</verse><verse id="19">Terra, ne operias sanguinem meum,
neque inveniat in te locum latendi clamor meus :</verse><verse id="20">ecce enim in cælo testis meus,
et conscius meus in excelsis.</verse><verse id="21">Verbosi amici mei :
ad Deum stillat oculus meus :</verse><verse id="22">atque utinam sic judicaretur vir cum Deo,
quomodo judicatur filius hominis cum collega suo.</verse></chapter><chapter id="17"><verse id="1">Spiritus meus attenuabitur ;
dies mei breviabuntur :
et solum mihi superest sepulchrum.</verse><verse id="2">Non peccavi,
et in amaritudinibus moratur oculus meus.</verse><verse id="3">Libera me, Domine, et pone me juxta te,
et cujusvis manus pugnet contra me.</verse><verse id="4">Cor eorum longe fecisti a disciplina :
propterea non exaltabuntur.</verse><verse id="5">Prædam pollicetur sociis,
et oculi filiorum ejus deficient.</verse><verse id="6">Posuit me quasi in proverbium vulgi,
et exemplum sum coram eis.</verse><verse id="7">Caligavit ab indignatione oculus meus,
et membra mea quasi in nihilum redacta sunt.</verse><verse id="8">Stupebunt justi super hoc,
et innocens contra hypocritam suscitabitur.</verse><verse id="9">Et tenebit justus viam suam,
et mundis manibus addet fortitudinem.</verse><verse id="10">Igitur omnes vos convertimini, et venite,
et non inveniam in vobis ullum sapientem.</verse><verse id="11">Dies mei transierunt ;
cogitationes meæ dissipatæ sunt,
torquentes cor meum.</verse><verse id="12">Noctem verterunt in diem,
et rursum post tenebras spero lucem.</verse><verse id="13">Si sustinuero, infernus domus mea est,
et in tenebris stravi lectulum meum.</verse><verse id="14">Putredini dixi : Pater meus es ;
Mater mea, et soror mea, vermibus.</verse><verse id="15">Ubi est ergo nunc præstolatio mea ?
et patientiam meam quis considerat ?</verse><verse id="16">In profundissimum infernum descendent omnia mea :
putasne saltem ibi erit requies mihi ?</verse></chapter><chapter id="18"><verse id="1">Respondens autem Baldad Suhites, dixit :</verse><verse id="2">Usque ad quem finem verba jactabitis ?
intelligite prius, et sic loquamur.</verse><verse id="3">Quare reputati sumus ut jumenta,
et sorduimus coram vobis ?</verse><verse id="4">Qui perdis animam tuam in furore tuo,
numquid propter te derelinquetur terra,
et transferentur rupes de loco suo ?</verse><verse id="5">Nonne lux impii extinguetur,
nec splendebit flamma ignis ejus ?</verse><verse id="6">Lux obtenebrescet in tabernaculo illius,
et lucerna quæ super eum est extinguetur.</verse><verse id="7">Arctabuntur gressus virtutis ejus,
et præcipitabit eum consilium suum.</verse><verse id="8">Immisit enim in rete pedes suos,
et in maculis ejus ambulat.</verse><verse id="9">Tenebitur planta illius laqueo,
et exardescet contra eum sitis.</verse><verse id="10">Abscondita est in terra pedica ejus,
et decipula illius super semitam.</verse><verse id="11">Undique terrebunt eum formidines,
et involvent pedes ejus.</verse><verse id="12">Attenuetur fame robur ejus,
et inedia invadat costas illius.</verse><verse id="13">Devoret pulchritudinem cutis ejus ;
consumat brachia illius primogenita mors.</verse><verse id="14">Avellatur de tabernaculo suo fiducia ejus,
et calcet super eum, quasi rex, interitus.</verse><verse id="15">Habitent in tabernaculo illius socii ejus qui non est ;
aspergatur in tabernaculo ejus sulphur.</verse><verse id="16">Deorsum radices ejus siccentur :
sursum autem atteratur messis ejus.</verse><verse id="17">Memoria illius pereat de terra,
et non celebretur nomen ejus in plateis.</verse><verse id="18">Expellet eum de luce in tenebras,
et de orbe transferet eum.</verse><verse id="19">Non erit semen ejus, neque progenies in populo suo,
nec ullæ reliquiæ in regionibus ejus.</verse><verse id="20">In die ejus stupebunt novissimi,
et primos invadet horror.</verse><verse id="21">Hæc sunt ergo tabernacula iniqui,
et iste locus ejus qui ignorat Deum.</verse></chapter><chapter id="19"><verse id="1">Respondens autem Job, dixit :</verse><verse id="2">Usquequo affligitis animam meam,
et atteritis me sermonibus ?</verse><verse id="3">En decies confunditis me,
et non erubescitis opprimentes me.</verse><verse id="4">Nempe etsi ignoravi,
mecum erit ignorantia mea.</verse><verse id="5">At vos contra me erigimini,
et arguitis me opprobriis meis.</verse><verse id="6">Saltem nunc intelligite quia Deus non æquo judicio afflixerit me,
et flagellis suis me cinxerit.</verse><verse id="7">Ecce clamabo, vim patiens, et nemo audiet ;
vociferabor, et non est qui judicet.</verse><verse id="8">Semitam meam circumsepsit, et transire non possum :
et in calle meo tenebras posuit.</verse><verse id="9">Spoliavit me gloria mea,
et abstulit coronam de capite meo.</verse><verse id="10">Destruxit me undique, et pereo :
et quasi evulsæ arbori abstulit spem meam.</verse><verse id="11">Iratus est contra me furor ejus,
et sic me habuit quasi hostem suum.</verse><verse id="12">Simul venerunt latrones ejus,
et fecerunt sibi viam per me,
et obsederunt in gyro tabernaculum meum.</verse><verse id="13">Fratres meos longe fecit a me,
et noti mei quasi alieni recesserunt a me.</verse><verse id="14">Dereliquerunt me propinqui mei,
et qui me noverant obliti sunt mei.</verse><verse id="15">Inquilini domus meæ et ancillæ meæ sicut alienum habuerunt me,
et quasi peregrinus fui in oculis eorum.</verse><verse id="16">Servum meum vocavi, et non respondit :
ore proprio deprecabar illum.</verse><verse id="17">Halitum meum exhorruit uxor mea,
et orabam filios uteri mei.</verse><verse id="18">Stulti quoque despiciebant me :
et cum ab eis recessissem, detrahebant mihi.</verse><verse id="19">Abominati sunt me quondam consiliarii mei,
et quem maxime diligebam, aversatus est me.</verse><verse id="20">Pelli meæ, consumptis carnibus, adhæsit os meum,
et derelicta sunt tantummodo labia circa dentes meos.</verse><verse id="21">Miseremini mei, miseremini mei saltem vos, amici mei,
quia manus Domini tetigit me.</verse><verse id="22">Quare persequimini me sicut Deus,
et carnibus meis saturamini ?</verse><verse id="23">Quis mihi tribuat ut scribantur sermones mei ?
quis mihi det ut exarentur in libro</verse><verse id="24">stylo ferreo et plumbi lamina,
vel celte sculpantur in silice ?</verse><verse id="25">Scio enim quod redemptor meus vivit,
et in novissimo die de terra surrecturus sum :</verse><verse id="26">et rursum circumdabor pelle mea,
et in carne mea videbo Deum meum :</verse><verse id="27">quem visurus sum ego ipse,
et oculi mei conspecturi sunt, et non alius :
reposita est hæc spes mea in sinu meo.</verse><verse id="28">Quare ergo nunc dicitis : Persequamur eum,
et radicem verbi inveniamus contra eum ?</verse><verse id="29">Fugite ergo a facie gladii,
quoniam ultor iniquitatum gladius est :
et scitote esse judicium.</verse></chapter><chapter id="20"><verse id="1">Respondens autem Sophar Naamathites, dixit :</verse><verse id="2">Idcirco cogitationes meæ variæ succedunt sibi,
et mens in diversa rapitur.</verse><verse id="3">Doctrinam qua me arguis audiam,
et spiritus intelligentiæ meæ respondebit mihi.</verse><verse id="4">Hoc scio a principio,
ex quo positus est homo super terram,</verse><verse id="5">quod laus impiorum brevis sit,
et gaudium hypocritæ ad instar puncti.</verse><verse id="6">Si ascenderit usque ad cælum superbia ejus,
et caput ejus nubes tetigerit,</verse><verse id="7">quasi sterquilinium in fine perdetur,
et qui eum viderant, dicent : Ubi est ?</verse><verse id="8">Velut somnium avolans non invenietur :
transiet sicut visio nocturna.</verse><verse id="9">Oculus qui eum viderat non videbit,
neque ultra intuebitur eum locus suus.</verse><verse id="10">Filii ejus atterentur egestate,
et manus illius reddent ei dolorem suum.</verse><verse id="11">Ossa ejus implebuntur vitiis adolescentiæ ejus,
et cum eo in pulvere dormient.</verse><verse id="12">Cum enim dulce fuerit in ore ejus malum,
abscondet illud sub lingua sua.</verse><verse id="13">Parcet illi, et non derelinquet illud,
et celabit in gutture suo.</verse><verse id="14">Panis ejus in utero illius
vertetur in fel aspidum intrinsecus.</verse><verse id="15">Divitias quas devoravit evomet,
et de ventre illius extrahet eas Deus.</verse><verse id="16">Caput aspidum suget,
et occidet eum lingua viperæ.</verse><verse id="17">(Non videat rivulos fluminis,
torrentes mellis et butyri.)</verse><verse id="18">Luet quæ fecit omnia, nec tamen consumetur :
juxta multitudinem adinventionum suarum, sic et sustinebit.</verse><verse id="19">Quoniam confringens nudavit pauperes :
domum rapuit, et non ædificavit eam.</verse><verse id="20">Nec est satiatus venter ejus :
et cum habuerit quæ concupierat, possidere non poterit.</verse><verse id="21">Non remansit de cibo ejus,
et propterea nihil permanebit de bonis ejus.</verse><verse id="22">Cum satiatus fuerit, arctabitur :
æstuabit, et omnis dolor irruet super eum.</verse><verse id="23">Utinam impleatur venter ejus,
ut emittat in eum iram furoris sui,
et pluat super illum bellum suum.</verse><verse id="24">Fugiet arma ferrea,
et irruet in arcum æreum.</verse><verse id="25">Eductus, et egrediens de vagina sua,
et fulgurans in amaritudine sua :
vadent et venient super eum horribiles.</verse><verse id="26">Omnes tenebræ absconditæ sunt in occultis ejus ;
devorabit eum ignis qui non succenditur :
affligetur relictus in tabernaculo suo.</verse><verse id="27">Revelabunt cæli iniquitatem ejus,
et terra consurget adversus eum.</verse><verse id="28">Apertum erit germen domus illius :
detrahetur in die furoris Dei.</verse><verse id="29">Hæc est pars hominis impii a Deo,
et hæreditas verborum ejus a Domino.</verse></chapter><chapter id="21"><verse id="1">Respondens autem Job, dixit :</verse><verse id="2">Audite, quæso, sermones meos,
et agite pœnitentiam.</verse><verse id="3">Sustinete me, et ego loquar :
et post mea, si videbitur, verba, ridete.</verse><verse id="4">Numquid contra hominem disputatio mea est,
ut merito non debeam contristari ?</verse><verse id="5">Attendite me et obstupescite,
et superponite digitum ori vestro.</verse><verse id="6">Et ego, quando recordatus fuero, pertimesco,
et concutit carnem meam tremor.</verse><verse id="7">Quare ergo impii vivunt,
sublevati sunt, confortatique divitiis ?</verse><verse id="8">Semen eorum permanet coram eis :
propinquorum turba et nepotum in conspectu eorum.</verse><verse id="9">Domus eorum securæ sunt et pacatæ,
et non est virga Dei super illos.</verse><verse id="10">Bos eorum concepit, et non abortivit :
vacca peperit, et non est privata fœtu suo.</verse><verse id="11">Egrediuntur quasi greges parvuli eorum,
et infantes eorum exultant lusibus.</verse><verse id="12">Tenent tympanum et citharam,
et gaudent ad sonitum organi.</verse><verse id="13">Ducunt in bonis dies suos,
et in puncto ad inferna descendunt.</verse><verse id="14">Qui dixerunt Deo : Recede a nobis,
et scientiam viarum tuarum nolumus.</verse><verse id="15">Quis est Omnipotens, ut serviamus ei ?
et quid nobis prodest si oraverimus illum ?</verse><verse id="16">Verumtamen quia non sunt in manu eorum bona sua,
consilium impiorum longe sit a me.</verse><verse id="17">Quoties lucerna impiorum extinguetur,
et superveniet eis inundatio,
et dolores dividet furoris sui ?</verse><verse id="18">Erunt sicut paleæ ante faciem venti,
et sicut favilla quam turbo dispergit.</verse><verse id="19">Deus servabit filiis illius dolorem patris,
et cum reddiderit, tunc sciet.</verse><verse id="20">Videbunt oculi ejus interfectionem suam,
et de furore Omnipotentis bibet.</verse><verse id="21">Quid enim ad eum pertinet de domo sua post se,
et si numerus mensium ejus dimidietur ?</verse><verse id="22">Numquid Deus docebit quispiam scientiam,
qui excelsos judicat ?</verse><verse id="23">Iste moritur robustus et sanus,
dives et felix :</verse><verse id="24">viscera ejus plena sunt adipe,
et medullis ossa illius irrigantur :</verse><verse id="25">alius vero moritur in amaritudine animæ
absque ullis opibus :</verse><verse id="26">et tamen simul in pulvere dormient,
et vermes operient eos.</verse><verse id="27">Certe novi cogitationes vestras,
et sententias contra me iniquas.</verse><verse id="28">Dicitis enim : Ubi est domus principis ?
et ubi tabernacula impiorum ?</verse><verse id="29">Interrogate quemlibet de viatoribus,
et hæc eadem illum intelligere cognoscetis :</verse><verse id="30">quia in diem perditionis servatur malus,
et ad diem furoris ducetur.</verse><verse id="31">Quis arguet coram eo viam ejus ?
et quæ fecit, quis reddet illi ?</verse><verse id="32">Ipse ad sepulchra ducetur,
et in congerie mortuorum vigilabit.</verse><verse id="33">Dulcis fuit glareis Cocyti,
et post se omnem hominem trahet,
et ante se innumerabiles.</verse><verse id="34">Quomodo igitur consolamini me frustra,
cum responsio vestra repugnare ostensa sit veritati ?</verse></chapter><chapter id="22"><verse id="1">Respondens autem Eliphaz Themanites, dixit :</verse><verse id="2">Numquid Deo potest comparari homo,
etiam cum perfectæ fuerit scientiæ ?</verse><verse id="3">Quid prodest Deo, si justus fueris ?
aut quid ei confers, si immaculata fuerit via tua ?</verse><verse id="4">Numquid timens arguet te,
et veniet tecum in judicium,</verse><verse id="5">et non propter malitiam tuam plurimam,
et infinitas iniquitates tuas ?</verse><verse id="6">Abstulisti enim pignus fratrum tuorum sine causa,
et nudos spoliasti vestibus.</verse><verse id="7">Aquam lasso non dedisti,
et esurienti subtraxisti panem.</verse><verse id="8">In fortitudine brachii tui possidebas terram,
et potentissimus obtinebas eam.</verse><verse id="9">Viduas dimisisti vacuas,
et lacertos pupillorum comminuisti.</verse><verse id="10">Propterea circumdatus es laqueis,
et conturbat te formido subita.</verse><verse id="11">Et putabas te tenebras non visurum,
et impetu aquarum inundantium non oppressum iri ?</verse><verse id="12">an non cogitas quod Deus excelsior cælo sit,
et super stellarum verticem sublimetur ?</verse><verse id="13">Et dicis : Quid enim novit Deus ?
et quasi per caliginem judicat.</verse><verse id="14">Nubes latibulum ejus, nec nostra considerat,
et circa cardines cæli perambulat.</verse><verse id="15">Numquid semitam sæculorum custodire cupis,
quam calcaverunt viri iniqui,</verse><verse id="16">qui sublati sunt ante tempus suum,
et fluvius subvertit fundamentum eorum ?</verse><verse id="17">Qui dicebant Deo : Recede a nobis :
et quasi nihil posset facere Omnipotens, æstimabant eum,</verse><verse id="18">cum ille implesset domos eorum bonis :
quorum sententia procul sit a me.</verse><verse id="19">Videbunt justi, et lætabuntur,
et innocens subsannabit eos :</verse><verse id="20">nonne succisa est erectio eorum ?
et reliquias eorum devoravit ignis ?</verse><verse id="21">Acquiesce igitur ei, et habeto pacem,
et per hæc habebis fructus optimos.</verse><verse id="22">Suscipe ex ore illius legem,
et pone sermones ejus in corde tuo.</verse><verse id="23">Si reversus fueris ad Omnipotentem, ædificaberis,
et longe facies iniquitatem a tabernaculo tuo.</verse><verse id="24">Dabit pro terra silicem,
et pro silice torrentes aureos.</verse><verse id="25">Eritque Omnipotens contra hostes tuos,
et argentum coacervabitur tibi.</verse><verse id="26">Tunc super Omnipotentem deliciis afflues,
et elevabis ad Deum faciem tuam.</verse><verse id="27">Rogabis eum, et exaudiet te,
et vota tua reddes.</verse><verse id="28">Decernes rem, et veniet tibi,
et in viis tuis splendebit lumen.</verse><verse id="29">Qui enim humiliatus fuerit, erit in gloria,
et qui inclinaverit oculos, ipse salvabitur.</verse><verse id="30">Salvabitur innocens :
salvabitur autem in munditia manuum suarum.</verse></chapter><chapter id="23"><verse id="1">Respondens autem Job, ait :</verse><verse id="2">Nunc quoque in amaritudine est sermo meus,
et manus plagæ meæ aggravata est super gemitum meum.</verse><verse id="3">Quis mihi tribuat ut cognoscam et inveniam illum,
et veniam usque ad solium ejus ?</verse><verse id="4">Ponam coram eo judicium,
et os meum replebo increpationibus :</verse><verse id="5">ut sciam verba quæ mihi respondeat,
et intelligam quid loquatur mihi.</verse><verse id="6">Nolo multa fortitudine contendat mecum,
nec magnitudinis suæ mole me premat.</verse><verse id="7">Proponat æquitatem contra me,
et perveniat ad victoriam judicium meum.</verse><verse id="8">Si ad orientem iero, non apparet ;
si ad occidentem, non intelligam eum.</verse><verse id="9">Si ad sinistram, quid agam ? non apprehendam eum ;
si me vertam ad dexteram, non videbo illum.</verse><verse id="10">Ipse vero scit viam meam,
et probavit me quasi aurum quod per ignem transit.</verse><verse id="11">Vestigia ejus secutus est pes meus :
viam ejus custodivi, et non declinavi ex ea.</verse><verse id="12">A mandatis labiorum ejus non recessi,
et in sinu meo abscondi verba oris ejus.</verse><verse id="13">Ipse enim solus est, et nemo avertere potest cogitationem ejus :
et anima ejus quodcumque voluit, hoc fecit.</verse><verse id="14">Cum expleverit in me voluntatem suam,
et alia multa similia præsto sunt ei.</verse><verse id="15">Et idcirco a facie ejus turbatus sum,
et considerans eum, timore sollicitor.</verse><verse id="16">Deus mollivit cor meum,
et Omnipotens conturbavit me.</verse><verse id="17">Non enim perii propter imminentes tenebras,
nec faciem meam operuit caligo.</verse></chapter><chapter id="24"><verse id="1">Ab Omnipotente non sunt abscondita tempora :
qui autem noverunt eum,
ignorant dies illius.</verse><verse id="2">Alii terminos transtulerunt ;
diripuerunt greges, et paverunt eos.</verse><verse id="3">Asinum pupillorum abegerunt,
et abstulerunt pro pignore bovem viduæ.</verse><verse id="4">Subverterunt pauperum viam,
et oppresserunt pariter mansuetos terræ.</verse><verse id="5">Alii quasi onagri in deserto egrediuntur ad opus suum :
vigilantes ad prædam, præparant panem liberis.</verse><verse id="6">Agrum non suum demetunt,
et vineam ejus, quem vi oppresserint, vindemiant.</verse><verse id="7">Nudos dimittunt homines, indumenta tollentes,
quibus non est operimentum in frigore :</verse><verse id="8">quos imbres montium rigant,
et non habentes velamen, amplexantur lapides.</verse><verse id="9">Vim fecerunt deprædantes pupillos,
et vulgum pauperem spoliaverunt.</verse><verse id="10">Nudis et incedentibus absque vestitu,
et esurientibus tulerunt spicas.</verse><verse id="11">Inter acervos eorum meridiati sunt,
qui calcatis torcularibus sitiunt.</verse><verse id="12">De civitatibus fecerunt viros gemere,
et anima vulneratorum clamavit :
et Deus inultum abire non patitur.</verse><verse id="13">Ipsi fuerunt rebelles lumini :
nescierunt vias ejus,
nec reversi sunt per semitas ejus.</verse><verse id="14">Mane primo consurgit homicida ;
interficit egenum et pauperem :
per noctem vero erit quasi fur.</verse><verse id="15">Oculus adulteri observat caliginem,
dicens : Non me videbit oculus :
et operiet vultum suum.</verse><verse id="16">Perfodit in tenebris domos,
sicut in die condixerant sibi,
et ignoraverunt lucem.</verse><verse id="17">Si subito apparuerit aurora, arbitrantur umbram mortis :
et sic in tenebris quasi in luce ambulant.</verse><verse id="18">Levis est super faciem aquæ :
maledicta sit pars ejus in terra,
nec ambulet per viam vinearum.</verse><verse id="19">Ad nimium calorem transeat ab aquis nivium,
et usque ad inferos peccatum illius.</verse><verse id="20">Obliviscatur ejus misericordia ; dulcedo illius vermes :
non sit in recordatione,
sed conteratur quasi lignum infructuosum.</verse><verse id="21">Pavit enim sterilem quæ non parit,
et viduæ bene non fecit.</verse><verse id="22">Detraxit fortes in fortitudine sua,
et cum steterit, non credet vitæ suæ.</verse><verse id="23">Dedit ei Deus locum pœnitentiæ,
et ille abutitur eo in superbiam :
oculi autem ejus sunt in viis illius.</verse><verse id="24">Elevati sunt ad modicum, et non subsistent :
et humiliabuntur sicut omnia, et auferentur,
et sicut summitates spicarum conterentur.</verse><verse id="25">Quod si non est ita, quis me potest arguere esse mentitum,
et ponere ante Deum verba mea ?</verse></chapter><chapter id="25"><verse id="1">Respondens autem Baldad Suhites, dixit :</verse><verse id="2">Potestas et terror apud eum est,
qui facit concordiam in sublimibus suis.</verse><verse id="3">Numquid est numerus militum ejus ?
et super quem non surget lumen illius ?</verse><verse id="4">Numquid justificari potest homo comparatus Deo ?
aut apparere mundus natus de muliere ?</verse><verse id="5">Ecce luna etiam non splendet,
et stellæ non sunt mundæ in conspectu ejus :</verse><verse id="6">quanto magis homo putredo,
et filius hominis vermis ?</verse></chapter><chapter id="26"><verse id="1">Respondens autem Job dixit :</verse><verse id="2">Cujus adjutor es ? numquid imbecillis ?
et sustentas brachium ejus qui non est fortis ?</verse><verse id="3">Cui dedisti consilium ?
forsitan illi qui non habet sapientiam :
et prudentiam tuam ostendisti plurimam.</verse><verse id="4">Quem docere voluisti ?
nonne eum qui fecit spiramentum ?</verse><verse id="5">Ecce gigantes gemunt sub aquis,
et qui habitant cum eis.</verse><verse id="6">Nudus est infernus coram illo,
et nullum est operimentum perditioni.</verse><verse id="7">Qui extendit aquilonem super vacuum,
et appendit terram super nihilum.</verse><verse id="8">Qui ligat aquas in nubibus suis,
ut non erumpant pariter deorsum.</verse><verse id="9">Qui tenet vultum solii sui,
et expandit super illud nebulam suam.</verse><verse id="10">Terminum circumdedit aquis,
usque dum finiantur lux et tenebræ.</verse><verse id="11">Columnæ cæli contremiscunt,
et pavent ad nutum ejus.</verse><verse id="12">In fortitudine illius repente maria congregata sunt,
et prudentia ejus percussit superbum.</verse><verse id="13">Spiritus ejus ornavit cælos,
et obstetricante manu ejus, eductus est coluber tortuosus.</verse><verse id="14">Ecce hæc ex parte dicta sunt viarum ejus :
et cum vix parvam stillam sermonis ejus audierimus,
quis poterit tonitruum magnitudinis illius intueri ?</verse></chapter><chapter id="27"><verse id="1">Addidit quoque Job, assumens parabolam suam, et dixit :</verse><verse id="2">Vivit Deus, qui abstulit judicium meum,
et Omnipotens, qui ad amaritudinem adduxit animam meam.</verse><verse id="3">Quia donec superest halitus in me,
et spiritus Dei in naribus meis,</verse><verse id="4">non loquentur labia mea iniquitatem,
nec lingua mea meditabitur mendacium.</verse><verse id="5">Absit a me ut justos vos esse judicem :
donec deficiam, non recedam ab innocentia mea.</verse><verse id="6">Justificationem meam, quam cœpi tenere, non deseram :
neque enim reprehendit me cor meum in omni vita mea.</verse><verse id="7">Sit ut impius, inimicus meus,
et adversarius meus quasi iniquus.</verse><verse id="8">Quæ est enim spes hypocritæ, si avare rapiat,
et non liberet Deus animam ejus ?</verse><verse id="9">Numquid Deus audiet clamorem ejus,
cum venerit super eum angustia ?</verse><verse id="10">aut poterit in Omnipotente delectari,
et invocare Deum omni tempore ?</verse><verse id="11">Docebo vos per manum Dei quæ Omnipotens habeat,
nec abscondam.</verse><verse id="12">Ecce vos omnes nostis :
et quid sine causa vana loquimini ?</verse><verse id="13">Hæc est pars hominis impii apud Deum,
et hæreditas violentorum, quam ob Omnipotente suscipient.</verse><verse id="14">Si multiplicati fuerint filii ejus, in gladio erunt,
et nepotes ejus non saturabuntur pane :</verse><verse id="15">qui reliqui fuerint ex eo sepelientur in interitu,
et viduæ illius non plorabunt.</verse><verse id="16">Si comportaverit quasi terram argentum,
et sicut lutum præparaverit vestimenta :</verse><verse id="17">præparabit quidem, sed justus vestietur illis,
et argentum innocens dividet.</verse><verse id="18">Ædificavit sicut tinea domum suam,
et sicut custos fecit umbraculum.</verse><verse id="19">Dives, cum dormierit, nihil secum auferet :
aperiet oculos suos, et nihil inveniet.</verse><verse id="20">Apprehendet eum quasi aqua inopia :
nocte opprimet eum tempestas.</verse><verse id="21">Tollet eum ventus urens, et auferet,
et velut turbo rapiet eum de loco suo.</verse><verse id="22">Et mittet super eum, et non parcet :
de manu ejus fugiens fugiet.</verse><verse id="23">Stringet super eum manus suas,
et sibilabit super illum, intuens locum ejus.</verse></chapter><chapter id="28"><verse id="1">Habet argentum venarum suarum principia,
et auro locus est in quo conflatur.</verse><verse id="2">Ferrum de terra tollitur,
et lapis solutus calore in æs vertitur.</verse><verse id="3">Tempus posuit tenebris,
et universorum finem ipse considerat :
lapidem quoque caliginis et umbram mortis.</verse><verse id="4">Dividit torrens a populo peregrinante
eos quos oblitus est pes egentis hominis, et invios.</verse><verse id="5">Terra de qua oriebatur panis,
in loco suo igni subversa est.</verse><verse id="6">Locus sapphiri lapides ejus,
et glebæ illius aurum.</verse><verse id="7">Semitam ignoravit avis,
nec intuitus est eam oculus vulturis.</verse><verse id="8">Non calcaverunt eam filii institorum,
nec pertransivit per eam leæna.</verse><verse id="9">Ad silicem extendit manum suam :
subvertit a radicibus montes.</verse><verse id="10">In petris rivos excidit,
et omne pretiosum vidit oculus ejus.</verse><verse id="11">Profunda quoque fluviorum scrutatus est,
et abscondita in lucem produxit.</verse><verse id="12">Sapientia vero ubi invenitur ?
et quis est locus intelligentiæ ?</verse><verse id="13">Nescit homo pretium ejus,
nec invenitur in terra suaviter viventium.</verse><verse id="14">Abyssus dicit : Non est in me,
et mare loquitur : Non est mecum.</verse><verse id="15">Non dabitur aurum obrizum pro ea,
nec appendetur argentum in commutatione ejus.</verse><verse id="16">Non conferetur tinctis Indiæ coloribus,
nec lapidi sardonycho pretiosissimo vel sapphiro.</verse><verse id="17">Non adæquabitur ei aurum vel vitrum,
nec commutabuntur pro ea vasa auri.</verse><verse id="18">Excelsa et eminentia non memorabuntur comparatione ejus :
trahitur autem sapientia de occultis.</verse><verse id="19">Non adæquabitur ei topazius de Æthiopia,
nec tincturæ mundissimæ componetur.</verse><verse id="20">Unde ergo sapientia venit ?
et quis est locus intelligentiæ ?</verse><verse id="21">Abscondita est ab oculis omnium viventium :
volucres quoque cæli latet.</verse><verse id="22">Perditio et mors dixerunt :
Auribus nostris audivimus famam ejus.</verse><verse id="23">Deus intelligit viam ejus,
et ipse novit locum illius.</verse><verse id="24">Ipse enim fines mundi intuetur,
et omnia quæ sub cælo sunt respicit.</verse><verse id="25">Qui fecit ventis pondus,
et aquas appendit in mensura.</verse><verse id="26">Quando ponebat pluviis legem,
et viam procellis sonantibus :</verse><verse id="27">tunc vidit illam et enarravit,
et præparavit, et investigavit.</verse><verse id="28">Et dixit homini : Ecce timor Domini, ipsa est sapientia ;
et recedere a malo, intelligentia.</verse></chapter><chapter id="29"><verse id="1">Addidit quoque Job, assumens parabolam suam, et dixit :</verse><verse id="2">Quis mihi tribuat ut sim juxta menses pristinos,
secundum dies quibus Deus custodiebat me ?</verse><verse id="3">Quando splendebat lucerna ejus super caput meum,
et ad lumen ejus ambulabam in tenebris :</verse><verse id="4">sicut fui in diebus adolescentiæ meæ,
quando secreto Deus erat in tabernaculo meo :</verse><verse id="5">quando erat Omnipotens mecum,
et in circuitu meo pueri mei :</verse><verse id="6">quando lavabam pedes meos butyro,
et petra fundebat mihi rivos olei :</verse><verse id="7">quando procedebam ad portam civitatis,
et in platea parabant cathedram mihi.</verse><verse id="8">Videbant me juvenes, et abscondebantur :
et senes assurgentes stabant.</verse><verse id="9">Principes cessabant loqui,
et digitum superponebant ori suo.</verse><verse id="10">Vocem suam cohibebant duces,
et lingua eorum gutturi suo adhærebat.</verse><verse id="11">Auris audiens beatificabat me,
et oculus videns testimonium reddebat mihi :</verse><verse id="12">eo quod liberassem pauperem vociferantem,
et pupillum cui non esset adjutor.</verse><verse id="13">Benedictio perituri super me veniebat,
et cor viduæ consolatus sum.</verse><verse id="14">Justitia indutus sum,
et vestivi me, sicut vestimento et diademate, judicio meo.</verse><verse id="15">Oculus fui cæco, et pes claudo.</verse><verse id="16">Pater eram pauperum,
et causam quam nesciebam diligentissime investigabam.</verse><verse id="17">Conterebam molas iniqui,
et de dentibus illius auferebam prædam.</verse><verse id="18">Dicebamque : In nidulo meo moriar,
et sicut palma multiplicabo dies.</verse><verse id="19">Radix mea aperta est secus aquas,
et ros morabitur in messione mea.</verse><verse id="20">Gloria mea semper innovabitur,
et arcus meus in manu mea instaurabitur.</verse><verse id="21">Qui me audiebant, expectabant sententiam,
et intenti tacebant ad consilium meum.</verse><verse id="22">Verbis meis addere nihil audebant,
et super illos stillabat eloquium meum.</verse><verse id="23">Expectabant me sicut pluviam,
et os suum aperiebant quasi ad imbrem serotinum.</verse><verse id="24">Siquando ridebam ad eos, non credebant :
et lux vultus mei non cadebat in terram.</verse><verse id="25">Si voluissem ire ad eos, sedebam primus :
cumque sederem quasi rex, circumstante exercitu,
eram tamen mœrentium consolator.</verse></chapter><chapter id="30"><verse id="1">Nunc autem derident me juniores tempore,
quorum non dignabar patres ponere cum canibus gregis mei :</verse><verse id="2">quorum virtus manuum mihi erat pro nihilo,
et vita ipsa putabantur indigni :</verse><verse id="3">egestate et fame steriles, qui rodebant in solitudine,
squallentes calamitate et miseria.</verse><verse id="4">Et mandebant herbas, et arborum cortices,
et radix juniperorum erat cibus eorum :</verse><verse id="5">qui de convallibus ista rapientes,
cum singula reperissent, ad ea cum clamore currebant.</verse><verse id="6">In desertis habitabant torrentium,
et in cavernis terræ, vel super glaream :</verse><verse id="7">qui inter hujuscemodi lætabantur,
et esse sub sentibus delicias computabant :</verse><verse id="8">filii stultorum et ignobilium,
et in terra penitus non parentes.</verse><verse id="9">Nunc in eorum canticum versus sum,
et factus sum eis in proverbium.</verse><verse id="10">Abominantur me, et longe fugiunt a me,
et faciem meam conspuere non verentur.</verse><verse id="11">Pharetram enim suam aperuit, et afflixit me,
et frenum posuit in os meum.</verse><verse id="12">Ad dexteram orientis calamitates meæ illico surrexerunt :
pedes meos subverterunt,
et oppresserunt quasi fluctibus semitis suis.</verse><verse id="13">Dissipaverunt itinera mea ;
insidiati sunt mihi, et prævaluerunt :
et non fuit qui ferret auxilium.</verse><verse id="14">Quasi rupto muro, et aperta janua, irruerunt super me,
et ad meas miserias devoluti sunt.</verse><verse id="15">Redactus sum in nihilum :
abstulisti quasi ventus desiderium meum,
et velut nubes pertransiit salus mea.</verse><verse id="16">Nunc autem in memetipso marcescit anima mea,
et possident me dies afflictionis.</verse><verse id="17">Nocte os meum perforatur doloribus,
et qui me comedunt, non dormiunt.</verse><verse id="18">In multitudine eorum consumitur vestimentum meum,
et quasi capito tunicæ succinxerunt me.</verse><verse id="19">Comparatus sum luto,
et assimilatus sum favillæ et cineri.</verse><verse id="20">Clamo ad te, et non exaudis me :
sto, et non respicis me.</verse><verse id="21">Mutatus es mihi in crudelem,
et in duritia manus tuæ adversaris mihi.</verse><verse id="22">Elevasti me, et quasi super ventum ponens ;
elisisti me valide.</verse><verse id="23">Scio quia morti trades me,
ubi constituta est domus omni viventi.</verse><verse id="24">Verumtamen non ad consumptionem eorum emittis manum tuam :
et si corruerint, ipse salvabis.</verse><verse id="25">Flebam quondam super eo qui afflictus erat,
et compatiebatur anima mea pauperi.</verse><verse id="26">Expectabam bona, et venerunt mihi mala :
præstolabar lucem, et eruperunt tenebræ.</verse><verse id="27">Interiora mea efferbuerunt absque ulla requie :
prævenerunt me dies afflictionis.</verse><verse id="28">Mœrens incedebam sine furore ;
consurgens, in turba clamabam.</verse><verse id="29">Frater fui draconum,
et socius struthionum.</verse><verse id="30">Cutis mea denigrata est super me,
et ossa mea aruerunt præ caumate.</verse><verse id="31">Versa est in luctum cithara mea,
et organum meum in vocem flentium.</verse></chapter><chapter id="31"><verse id="1">Pepigi fœdus cum oculis meis,
ut ne cogitarem quidem de virgine.</verse><verse id="2">Quam enim partem haberet in me Deus desuper,
et hæreditatem Omnipotens de excelsis ?</verse><verse id="3">Numquid non perditio est iniquo,
et alienatio operantibus injustitiam ?</verse><verse id="4">Nonne ipse considerat vias meas,
et cunctos gressus meos dinumerat ?</verse><verse id="5">Si ambulavi in vanitate,
et festinavit in dolo pes meus,</verse><verse id="6">appendat me in statera justa,
et sciat Deus simplicitatem meam.</verse><verse id="7">Si declinavit gressus meus de via,
et si secutum est oculos meos cor meum,
et si manibus meis adhæsit macula,</verse><verse id="8">seram, et alius comedat,
et progenies mea eradicetur.</verse><verse id="9">Si deceptum est cor meum super muliere,
et si ad ostium amici mei insidiatus sum,</verse><verse id="10">scortum alterius sit uxor mea,
et super illam incurventur alii.</verse><verse id="11">Hoc enim nefas est,
et iniquitas maxima.</verse><verse id="12">Ignis est usque ad perditionem devorans,
et omnia eradicans genimina.</verse><verse id="13">Si contempsi subire judicium cum servo meo et ancilla mea,
cum disceptarent adversum me :</verse><verse id="14">quid enim faciam cum surrexerit ad judicandum Deus ?
et cum quæsierit, quid respondebo illi ?</verse><verse id="15">Numquid non in utero fecit me, qui et illum operatus est,
et formavit me in vulva unus ?</verse><verse id="16">Si negavi quod volebant pauperibus,
et oculos viduæ expectare feci ;</verse><verse id="17">si comedi buccellam meam solus,
et non comedit pupillus ex ea</verse><verse id="18">(quia ab infantia mea crevit mecum miseratio,
et de utero matris meæ egressa est mecum) ;</verse><verse id="19">si despexi pereuntem, eo quod non habuerit indumentum,
et absque operimento pauperem ;</verse><verse id="20">si non benedixerunt mihi latera ejus,
et de velleribus ovium mearum calefactus est ;</verse><verse id="21">si levavi super pupillum manum meam,
etiam cum viderem me in porta superiorem :</verse><verse id="22">humerus meus a junctura sua cadat,
et brachium meum cum suis ossibus confringatur.</verse><verse id="23">Semper enim quasi tumentes super me fluctus timui Deum,
et pondus ejus ferre non potui.</verse><verse id="24">Si putavi aurum robur meum,
et obrizo dixi : Fiducia mea ;</verse><verse id="25">si lætatus sum super multis divitiis meis,
et quia plurima reperit manus mea ;</verse><verse id="26">si vidi solem cum fulgeret,
et lunam incedentem clare,</verse><verse id="27">et lætatum est in abscondito cor meum,
et osculatus sum manum meam ore meo :</verse><verse id="28">quæ est iniquitas maxima,
et negatio contra Deum altissimum.</verse><verse id="29">Si gavisus sum ad ruinam ejus qui me oderat,
et exsultavi quod invenisset eum malum :</verse><verse id="30">non enim dedi ad peccandum guttur meum,
ut expeterem maledicens animam ejus.</verse><verse id="31">Si non dixerunt viri tabernaculi mei :
Quis det de carnibus ejus, ut saturemur ?</verse><verse id="32">foris non mansit peregrinus :
ostium meum viatori patuit.</verse><verse id="33">Si abscondi quasi homo peccatum meum,
et celavi in sinu meo iniquitatem meam ;</verse><verse id="34">si expavi ad multitudinem nimiam,
et despectio propinquorum terruit me :
et non magis tacui, nec egressus sum ostium.</verse><verse id="35">Quis mihi tribuat auditorem,
ut desiderium meum audiat Omnipotens,
et librum scribat ipse qui judicat,</verse><verse id="36">ut in humero meo portem illum,
et circumdem illum quasi coronam mihi ?</verse><verse id="37">Per singulos gradus meos pronuntiabo illum,
et quasi principi offeram eum.</verse><verse id="38">Si adversum me terra mea clamat,
et cum ipsa sulci ejus deflent :</verse><verse id="39">si fructus ejus comedi absque pecunia,
et animam agricolarum ejus afflixi :</verse><verse id="40">pro frumento oriatur mihi tribulus,
et pro hordeo spina.
Finita sunt verba Job.</verse></chapter><chapter id="32"><verse id="1">Omiserunt autem tres viri isti respondere Job, eo quod justus sibi videretur.</verse><verse id="2">Et iratus indignatusque est Eliu filius Barachel Buzites, de cognatione Ram : iratus est autem adversum Job, eo quod justum se esse diceret coram Deo.</verse><verse id="3">Porro adversum amicos ejus indignatus est, eo quod non invenissent responsionem rationabilem, sed tantummodo condemnassent Job.</verse><verse id="4">Igitur Eliu expectavit Job loquentem, eo quod seniores essent qui loquebantur.</verse><verse id="5">Cum autem vidisset quod tres respondere non potuissent, iratus est vehementer.</verse><verse id="6">Respondensque Eliu filius Barachel Buzites, dixit :
Junior sum tempore, vos autem antiquiores :
idcirco, demisso capite,
veritus sum vobis indicare meam sententiam.</verse><verse id="7">Sperabam enim quod ætas prolixior loqueretur,
et annorum multitudo doceret sapientiam.</verse><verse id="8">Sed, ut video, spiritus est in hominibus,
et inspiratio Omnipotentis dat intelligentiam.</verse><verse id="9">Non sunt longævi sapientes,
nec senes intelligunt judicium.</verse><verse id="10">Ideo dicam : Audite me :
ostendam vobis etiam ego meam sapientiam.</verse><verse id="11">Expectavi enim sermones vestros ;
audivi prudentiam vestram,
donec disceptaremini sermonibus ;</verse><verse id="12">et donec putabam vos aliquid dicere, considerabam :
sed, ut video, non est qui possit arguere Job,
et respondere ex vobis sermonibus ejus.</verse><verse id="13">Ne forte dicatis : Invenimus sapientiam :
Deus projecit eum, non homo.</verse><verse id="14">Nihil locutus est mihi :
et ego non secundum sermones vestros respondebo illi.</verse><verse id="15">Extimuerunt, nec responderunt ultra,
abstuleruntque a se eloquia.</verse><verse id="16">Quoniam igitur expectavi, et non sunt locuti :
steterunt, nec ultra responderunt :</verse><verse id="17">respondebo et ego partem meam,
et ostendam scientiam meam.</verse><verse id="18">Plenus sum enim sermonibus,
et coarctat me spiritus uteri mei.</verse><verse id="19">En venter meus quasi mustum absque spiraculo,
quod lagunculas novas disrumpit.</verse><verse id="20">Loquar, et respirabo paululum :
aperiam labia mea, et respondebo.</verse><verse id="21">Non accipiam personam viri,
et Deum homini non æquabo.</verse><verse id="22">Nescio enim quamdiu subsistam,
et si post modicum tollat me factor meus.</verse></chapter><chapter id="33"><verse id="1">Audi igitur, Job, eloquia mea,
et omnes sermones meos ausculta.</verse><verse id="2">Ecce aperui os meum :
loquatur lingua mea in faucibus meis.</verse><verse id="3">Simplici corde meo sermones mei,
et sententiam puram labia mea loquentur.</verse><verse id="4">Spiritus Dei fecit me,
et spiraculum Omnipotentis vivificavit me.</verse><verse id="5">Si potes, responde mihi,
et adversus faciem meam consiste.</verse><verse id="6">Ecce, et me sicut et te fecit Deus,
et de eodem luto ego quoque formatus sum.</verse><verse id="7">Verumtamen miraculum meum non te terreat,
et eloquentia mea non sit tibi gravis.</verse><verse id="8">Dixisti ergo in auribus meis,
et vocem verborum tuorum audivi :</verse><verse id="9">Mundus sum ego, et absque delicto :
immaculatus, et non est iniquitas in me.</verse><verse id="10">Quia querelas in me reperit,
ideo arbitratus est me inimicum sibi.</verse><verse id="11">Posuit in nervo pedes meos ;
custodivit omnes semitas meas.</verse><verse id="12">Hoc est ergo in quo non es justificatus :
respondebo tibi, quia major sit Deus homine.</verse><verse id="13">Adversus eum contendis,
quod non ad omnia verba responderit tibi ?</verse><verse id="14">Semel loquitur Deus,
et secundo idipsum non repetit.</verse><verse id="15">Per somnium, in visione nocturna,
quando irruit sopor super homines,
et dormiunt in lectulo,</verse><verse id="16">tunc aperit aures virorum,
et erudiens eos instruit disciplina,</verse><verse id="17">ut avertat hominem ab his quæ facit,
et liberet eum de superbia,</verse><verse id="18">eruens animam ejus a corruptione,
et vitam illius ut non transeat in gladium.</verse><verse id="19">Increpat quoque per dolorem in lectulo,
et omnia ossa ejus marcescere facit.</verse><verse id="20">Abominabilis ei fit in vita sua panis,
et animæ illius cibus ante desiderabilis.</verse><verse id="21">Tabescet caro ejus,
et ossa, quæ tecta fuerant, nudabuntur.</verse><verse id="22">Appropinquavit corruptioni anima ejus,
et vita illius mortiferis.</verse><verse id="23">Si fuerit pro eo angelus loquens,
unus de millibus, ut annuntiet hominis æquitatem,</verse><verse id="24">miserebitur ejus, et dicet :
Libera eum, ut non descendat in corruptionem :
inveni in quo ei propitier.</verse><verse id="25">Consumpta est caro ejus a suppliciis :
revertatur ad dies adolescentiæ suæ.</verse><verse id="26">Deprecabitur Deum, et placabilis ei erit :
et videbit faciem ejus in jubilo,
et reddet homini justitiam suam.</verse><verse id="27">Respiciet homines, et dicet : Peccavi,
et vere deliqui, et ut eram dignus, non recepi.</verse><verse id="28">Liberavit animam suam, ne pergeret in interitum,
sed vivens lucem videret.</verse><verse id="29">Ecce hæc omnia operatur Deus
tribus vicibus per singulos,</verse><verse id="30">ut revocet animas eorum a corruptione,
et illuminet luce viventium.</verse><verse id="31">Attende, Job, et audi me :
et tace, dum ego loquor.</verse><verse id="32">Si autem habes quod loquaris, responde mihi :
loquere, volo enim te apparere justum.</verse><verse id="33">Quod si non habes, audi me :
tace, et docebo te sapientiam.</verse></chapter><chapter id="34"><verse id="1">Pronuntians itaque Eliu, etiam hæc locutus est :</verse><verse id="2">Audite, sapientes, verba mea :
et eruditi, auscultate me.</verse><verse id="3">Auris enim verba probat,
et guttur escas gustu dijudicat.</verse><verse id="4">Judicium eligamus nobis,
et inter nos videamus quid sit melius.</verse><verse id="5">Quia dixit Job : Justus sum,
et Deus subvertit judicium meum.</verse><verse id="6">In judicando enim me mendacium est :
violenta sagitta mea absque ullo peccato.</verse><verse id="7">Quis est vir ut est Job,
qui bibit subsannationem quasi aquam :</verse><verse id="8">qui graditur cum operantibus iniquitatem,
et ambulat cum viris impiis ?</verse><verse id="9">Dixit enim : Non placebit vir Deo,
etiam si cucurrerit cum eo.</verse><verse id="10">Ideo, viri cordati, audite me :
absit a Deo impietas,
et ab Omnipotente iniquitas.</verse><verse id="11">Opus enim hominis reddet ei,
et juxta vias singulorum restituet eis.</verse><verse id="12">Vere enim Deus non condemnabit frustra,
nec Omnipotens subvertet judicium.</verse><verse id="13">Quem constituit alium super terram ?
aut quem posuit super orbem quem fabricatus est ?</verse><verse id="14">Si direxerit ad eum cor suum,
spiritum illius et flatum ad se trahet.</verse><verse id="15">Deficiet omnis caro simul,
et homo in cinerem revertetur.</verse><verse id="16">Si habes ergo intellectum, audi quod dicitur,
et ausculta vocem eloquii mei :</verse><verse id="17">numquid qui non amat judicium sanari potest ?
et quomodo tu eum qui justus est in tantum condemnas ?</verse><verse id="18">Qui dicit regi : Apostata ;
qui vocat duces impios ;</verse><verse id="19">qui non accipit personas principum,
nec cognovit tyrannum cum disceptaret contra pauperem :
opus enim manuum ejus sunt universi.</verse><verse id="20">Subito morientur, et in media nocte turbabuntur populi :
et pertransibunt, et auferent violentum absque manu.</verse><verse id="21">Oculi enim ejus super vias hominum,
et omnes gressus eorum considerat.</verse><verse id="22">Non sunt tenebræ, et non est umbra mortis,
ut abscondantur ibi qui operantur iniquitatem,</verse><verse id="23">neque enim ultra in hominis potestate est,
ut veniat ad Deum in judicium.</verse><verse id="24">Conteret multos, et innumerabiles,
et stare faciet alios pro eis.</verse><verse id="25">Novit enim opera eorum,
et idcirco inducet noctem, et conterentur.</verse><verse id="26">Quasi impios percussit eos
in loco videntium :</verse><verse id="27">qui quasi de industria recesserunt ab eo,
et omnes vias ejus intelligere noluerunt :</verse><verse id="28">ut pervenire facerent ad eum clamorem egeni,
et audiret vocem pauperum.</verse><verse id="29">Ipso enim concedente pacem, quis est qui condemnet ?
ex quo absconderit vultum, quis est qui contempletur eum,
et super gentes, et super omnes homines ?</verse><verse id="30">Qui regnare facit hominem hypocritam
propter peccata populi.</verse><verse id="31">Quia ergo ego locutus sum ad Deum,
te quoque non prohibebo.</verse><verse id="32">Si erravi, tu doce me ;
si iniquitatem locutus sum, ultra non addam.</verse><verse id="33">Numquid a te Deus expetit eam, quia displicuit tibi ?
tu enim cœpisti loqui, et non ego :
quod si quid nosti melius, loquere.</verse><verse id="34">Viri intelligentes loquantur mihi,
et vir sapiens audiat me.</verse><verse id="35">Job autem stulte locutus est,
et verba illius non sonant disciplinam.</verse><verse id="36">Pater mi, probetur Job usque ad finem :
ne desinas ab homine iniquitatis :</verse><verse id="37">quia addit super peccata sua blasphemiam,
inter nos interim constringatur :
et tunc ad judicium provocet sermonibus suis Deum.</verse></chapter><chapter id="35"><verse id="1">Igitur Eliu hæc rursum locutus est :</verse><verse id="2">Numquid æqua tibi videtur tua cogitatio,
ut diceres : Justior sum Deo ?</verse><verse id="3">Dixisti enim : Non tibi placet quod rectum est :
vel quid tibi proderit, si ego peccavero ?</verse><verse id="4">Itaque ego respondebo sermonibus tuis,
et amicis tuis tecum.</verse><verse id="5">Suspice cælum, et intuere :
et contemplare æthera quod altior te sit.</verse><verse id="6">Si peccaveris, quid ei nocebis ?
et si multiplicatæ fuerint iniquitates tuæ, quid facies contra eum ?</verse><verse id="7">Porro si juste egeris, quid donabis ei ?
aut quid de manu tua accipiet ?</verse><verse id="8">Homini qui similis tui est, nocebit impietas tua :
et filium hominis adjuvabit justitia tua.</verse><verse id="9">Propter multitudinem calumniatorum clamabunt,
et ejulabunt propter vim brachii tyrannorum.</verse><verse id="10">Et non dixit : Ubi est Deus qui fecit me,
qui dedit carmina in nocte ;</verse><verse id="11">qui docet nos super jumenta terræ,
et super volucres cæli erudit nos ?</verse><verse id="12">Ibi clamabunt, et non exaudiet,
propter superbiam malorum.</verse><verse id="13">Non ergo frustra audiet Deus,
et Omnipotens causas singulorum intuebitur.</verse><verse id="14">Etiam cum dixeris : Non considerat :
judicare coram illo, et expecta eum.</verse><verse id="15">Nunc enim non infert furorem suum,
nec ulciscitur scelus valde.</verse><verse id="16">Ergo Job frustra aperit os suum,
et absque scientia verba multiplicat.</verse></chapter><chapter id="36"><verse id="1">Addens quoque Eliu, hæc locutus est :</verse><verse id="2">Sustine me paululum, et indicabo tibi :
adhuc enim habeo quod pro Deo loquar.</verse><verse id="3">Repetam scientiam meam a principio,
et operatorem meum probabo justum.</verse><verse id="4">Vere enim absque mendacio sermones mei,
et perfecta scientia probabitur tibi.</verse><verse id="5">Deus potentes non abjicit,
cum et ipse sit potens :</verse><verse id="6">sed non salvat impios,
et judicium pauperibus tribuit.</verse><verse id="7">Non auferet a justo oculos suos :
et reges in solio collocat in perpetuum,
et illi eriguntur.</verse><verse id="8">Et si fuerint in catenis,
et vinciantur funibus paupertatis,</verse><verse id="9">indicabit eis opera eorum,
et scelera eorum, quia violenti fuerunt.</verse><verse id="10">Revelabit quoque aurem eorum, ut corripiat :
et loquetur, ut revertantur ab iniquitate.</verse><verse id="11">Si audierint et observaverint, complebunt dies suos in bono,
et annos suos in gloria :</verse><verse id="12">si autem non audierint,
transibunt per gladium,
et consumentur in stultitia.</verse><verse id="13">Simulatores et callidi provocant iram Dei,
neque clamabunt cum vincti fuerint.</verse><verse id="14">Morietur in tempestate anima eorum,
et vita eorum inter effeminatos.</verse><verse id="15">Eripiet de angustia sua pauperem,
et revelabit in tribulatione aurem ejus.</verse><verse id="16">Igitur salvabit te de ore angusto latissime,
et non habente fundamentum subter se :
requies autem mensæ tuæ erit plena pinguedine.</verse><verse id="17">Causa tua quasi impii judicata est :
causam judiciumque recipies.</verse><verse id="18">Non te ergo superet ira ut aliquem opprimas :
nec multitudo donorum inclinet te.</verse><verse id="19">Depone magnitudinem tuam absque tribulatione,
et omnes robustos fortitudine.</verse><verse id="20">Ne protrahas noctem,
ut ascendant populi pro eis.</verse><verse id="21">Cave ne declines ad iniquitatem :
hanc enim cœpisti sequi post miseriam.</verse><verse id="22">Ecce Deus excelsus in fortitudine sua,
et nullus ei similis in legislatoribus.</verse><verse id="23">Quis poterit scrutari vias ejus ?
aut quis potest ei dicere : Operatus es iniquitatem ?</verse><verse id="24">Memento quod ignores opus ejus,
de quo cecinerunt viri.</verse><verse id="25">Omnes homines vident eum :
unusquisque intuetur procul.</verse><verse id="26">Ecce Deus magnus vincens scientiam nostram :
numerus annorum ejus inæstimabilis.</verse><verse id="27">Qui aufert stillas pluviæ,
et effundit imbres ad instar gurgitum,</verse><verse id="28">qui de nubibus fluunt
quæ prætexunt cuncta desuper.</verse><verse id="29">Si voluerit extendere nubes quasi tentorium suum,</verse><verse id="30">et fulgurare lumine suo desuper,
cardines quoque maris operiet.</verse><verse id="31">Per hæc enim judicat populos,
et dat escas multis mortalibus.</verse><verse id="32">In manibus abscondit lucem,
et præcepit ei ut rursus adveniat.</verse><verse id="33">Annuntiat de ea amico suo, quod possessio ejus sit,
et ad eam possit ascendere.</verse></chapter><chapter id="37"><verse id="1">Super hoc expavit cor meum,
et emotum est de loco suo.</verse><verse id="2">Audite auditionem in terrore vocis ejus,
et sonum de ore illius procedentem.</verse><verse id="3">Subter omnes cælos ipse considerat,
et lumen illius super terminos terræ.</verse><verse id="4">Post eum rugiet sonitus ;
tonabit voce magnitudinis suæ :
et non investigabitur, cum audita fuerit vox ejus.</verse><verse id="5">Tonabit Deus in voce sua mirabiliter,
qui facit magna et inscrutabilia ;</verse><verse id="6">qui præcipit nivi ut descendat in terram,
et hiemis pluviis, et imbri fortitudinis suæ ;</verse><verse id="7">qui in manu omnium hominum signat,
ut noverint singuli opera sua.</verse><verse id="8">Ingredietur bestia latibulum,
et in antro suo morabitur.</verse><verse id="9">Ab interioribus egredietur tempestas,
et ab Arcturo frigus.</verse><verse id="10">Flante Deo, concrescit gelu,
et rursum latissimæ funduntur aquæ.</verse><verse id="11">Frumentum desiderat nubes,
et nubes spargunt lumen suum.</verse><verse id="12">Quæ lustrant per circuitum,
quocumque eas voluntas gubernantis duxerit,
ad omne quod præceperit illis super faciem orbis terrarum :</verse><verse id="13">sive in una tribu, sive in terra sua,
sive in quocumque loco misericordiæ suæ
eas jusserit inveniri.</verse><verse id="14">Ausculta hæc, Job :
sta, et considera mirabilia Dei.</verse><verse id="15">Numquid scis quando præceperit Deus pluviis,
ut ostenderent lucem nubium ejus ?</verse><verse id="16">Numquid nosti semitas nubium magnas,
et perfectas scientias ?</verse><verse id="17">Nonne vestimenta tua calida sunt,
cum perflata fuerit terra austro ?</verse><verse id="18">Tu forsitan cum eo fabricatus es cælos,
qui solidissimi quasi ære fusi sunt.</verse><verse id="19">Ostende nobis quid dicamus illi :
nos quippe involvimur tenebris.</verse><verse id="20">Quis narrabit ei quæ loquor ?
etiam si locutus fuerit homo, devorabitur.</verse><verse id="21">At nunc non vident lucem :
subito aër cogetur in nubes,
et ventus transiens fugabit eas.</verse><verse id="22">Ab aquilone aurum venit,
et ad Deum formidolosa laudatio.</verse><verse id="23">Digne eum invenire non possumus :
magnus fortitudine, et judicio, et justitia :
et enarrari non potest.</verse><verse id="24">Ideo timebunt eum viri,
et non audebunt contemplari omnes qui sibi videntur esse sapientes.</verse></chapter><chapter id="38"><verse id="1">Respondens autem Dominus Job de turbine, dixit :</verse><verse id="2">Quis est iste involvens sententias
sermonibus imperitis ?</verse><verse id="3">Accinge sicut vir lumbos tuos :
interrogabo te, et responde mihi.</verse><verse id="4">Ubi eras quando ponebam fundamenta terræ ?
indica mihi, si habes intelligentiam.</verse><verse id="5">Quis posuit mensuras ejus, si nosti ?
vel quis tetendit super eam lineam ?</verse><verse id="6">Super quo bases illius solidatæ sunt ?
aut quis demisit lapidem angularem ejus,</verse><verse id="7">cum me laudarent simul astra matutina,
et jubilarent omnes filii Dei ?</verse><verse id="8">Quis conclusit ostiis mare,
quando erumpebat quasi de vulva procedens ;</verse><verse id="9">cum ponerem nubem vestimentum ejus,
et caligine illud quasi pannis infantiæ obvolverem ?</verse><verse id="10">Circumdedi illud terminis meis,
et posui vectem et ostia,</verse><verse id="11">et dixi : Usque huc venies, et non procedes amplius,
et hic confringes tumentes fluctus tuos.</verse><verse id="12">Numquid post ortum tuum præcepisti diluculo,
et ostendisti auroræ locum suum ?</verse><verse id="13">Et tenuisti concutiens extrema terræ,
et excussisti impios ex ea ?</verse><verse id="14">Restituetur ut lutum signaculum,
et stabit sicut vestimentum :</verse><verse id="15">auferetur ab impiis lux sua,
et brachium excelsum confringetur.</verse><verse id="16">Numquid ingressus es profunda maris,
et in novissimis abyssi deambulasti ?</verse><verse id="17">Numquid apertæ sunt tibi portæ mortis,
et ostia tenebrosa vidisti ?</verse><verse id="18">Numquid considerasti latitudinem terræ ?
indica mihi, si nosti, omnia :</verse><verse id="19">in qua via lux habitet,
et tenebrarum quis locus sit :</verse><verse id="20">ut ducas unumquodque ad terminos suos,
et intelligas semitas domus ejus.</verse><verse id="21">Sciebas tunc quod nasciturus esses,
et numerum dierum tuorum noveras ?</verse><verse id="22">Numquid ingressus es thesauros nivis,
aut thesauros grandinis aspexisti,</verse><verse id="23">quæ præparavi in tempus hostis,
in diem pugnæ et belli ?</verse><verse id="24">Per quam viam spargitur lux,
dividitur æstus super terram ?</verse><verse id="25">Quis dedit vehementissimo imbri cursum,
et viam sonantis tonitrui,</verse><verse id="26">ut plueret super terram absque homine in deserto,
ubi nullus mortalium commoratur ;</verse><verse id="27">ut impleret inviam et desolatam,
et produceret herbas virentes ?</verse><verse id="28">Quis est pluviæ pater ?
vel quis genuit stillas roris ?</verse><verse id="29">De cujus utero egressa est glacies ?
et gelu de cælo quis genuit ?</verse><verse id="30">In similitudinem lapidis aquæ durantur,
et superficies abyssi constringitur.</verse><verse id="31">Numquid conjungere valebis micantes stellas Pleiadas,
aut gyrum Arcturi poteris dissipare ?</verse><verse id="32">Numquid producis luciferum in tempore suo,
et vesperum super filios terræ consurgere facis ?</verse><verse id="33">Numquid nosti ordinem cæli,
et pones rationem ejus in terra ?</verse><verse id="34">Numquid elevabis in nebula vocem tuam,
et impetus aquarum operiet te ?</verse><verse id="35">Numquid mittes fulgura, et ibunt,
et revertentia dicent tibi : Adsumus ?</verse><verse id="36">Quis posuit in visceribus hominis sapientiam ?
vel quis dedit gallo intelligentiam ?</verse><verse id="37">Quis enarrabit cælorum rationem ?
et concentum cæli quis dormire faciet ?</verse><verse id="38">Quando fundebatur pulvis in terra,
et glebæ compingebantur ?</verse><verse id="39">Numquid capies leænæ prædam,
et animam catulorum ejus implebis,</verse><verse id="40">quando cubant in antris,
et in specubus insidiantur ?</verse><verse id="41">Quis præparat corvo escam suam,
quando pulli ejus clamant ad Deum,
vagantes, eo quod non habeant cibos ?</verse></chapter><chapter id="39"><verse id="1">Numquid nosti tempus partus ibicum in petris,
vel parturientes cervas observasti ?</verse><verse id="2">Dinumerasti menses conceptus earum,
et scisti tempus partus earum ?</verse><verse id="3">Incurvantur ad fœtum, et pariunt,
et rugitus emittunt.</verse><verse id="4">Separantur filii earum, et pergunt ad pastum :
egrediuntur, et non revertuntur ad eas.</verse><verse id="5">Quis dimisit onagrum liberum,
et vincula ejus quis solvit ?</verse><verse id="6">cui dedi in solitudine domum,
et tabernacula ejus in terra salsuginis.</verse><verse id="7">Contemnit multitudinem civitatis :
clamorem exactoris non audit.</verse><verse id="8">Circumspicit montes pascuæ suæ,
et virentia quæque perquirit.</verse><verse id="9">Numquid volet rhinoceros servire tibi,
aut morabitur ad præsepe tuum ?</verse><verse id="10">Numquid alligabis rhinocerota ad arandum loro tuo,
aut confringet glebas vallium post te ?</verse><verse id="11">Numquid fiduciam habebis in magna fortitudine ejus,
et derelinques ei labores tuos ?</verse><verse id="12">Numquid credes illi quod sementem reddat tibi,
et aream tuam congreget ?</verse><verse id="13">Penna struthionis similis est
pennis herodii et accipitris.</verse><verse id="14">Quando derelinquit ova sua in terra,
tu forsitan in pulvere calefacies ea ?</verse><verse id="15">Obliviscitur quod pes conculcet ea,
aut bestia agri conterat.</verse><verse id="16">Duratur ad filios suos, quasi non sint sui :
frustra laboravit, nullo timore cogente.</verse><verse id="17">Privavit enim eam Deus sapientia,
nec dedit illi intelligentiam.</verse><verse id="18">Cum tempus fuerit, in altum alas erigit :
deridet equum et ascensorem ejus.</verse><verse id="19">Numquid præbebis equo fortitudinem,
aut circumdabis collo ejus hinnitum ?</verse><verse id="20">Numquid suscitabis eum quasi locustas ?
gloria narium ejus terror.</verse><verse id="21">Terram ungula fodit ; exultat audacter :
in occursum pergit armatis.</verse><verse id="22">Contemnit pavorem,
nec cedit gladio.</verse><verse id="23">Super ipsum sonabit pharetra ;
vibrabit hasta et clypeus :</verse><verse id="24">fervens et fremens sorbet terram,
nec reputat tubæ sonare clangorem.</verse><verse id="25">Ubi audierit buccinam, dicit : Vah !
procul odoratur bellum :
exhortationem ducum, et ululatum exercitus.</verse><verse id="26">Numquid per sapientiam tuam plumescit accipiter,
expandens alas suas ad austrum ?</verse><verse id="27">Numquid ad præceptum tuum elevabitur aquila,
et in arduis ponet nidum suum ?</verse><verse id="28">In petris manet,
et in præruptis silicibus commoratur,
atque inaccessis rupibus.</verse><verse id="29">Inde contemplatur escam,
et de longe oculi ejus prospiciunt.</verse><verse id="30">Pulli ejus lambent sanguinem :
et ubicumque cadaver fuerit, statim adest.</verse></chapter><chapter id="40"><verse id="1">Respondens autem Dominus Job de turbine, dixit :</verse><verse id="2">Accinge sicut vir lumbos tuos :
interrogabo te, et indica mihi.</verse><verse id="3">Numquid irritum facies judicium meum,
et condemnabis me, ut tu justificeris ?</verse><verse id="4">Et si habes brachium sicut Deus ?
et si voce simili tonas ?</verse><verse id="5">Circumda tibi decorem, et in sublime erigere,
et esto gloriosus, et speciosis induere vestibus.</verse><verse id="6">Disperge superbos in furore tuo,
et respiciens omnem arrogantem humilia.</verse><verse id="7">Respice cunctos superbos, et confunde eos,
et contere impios in loco suo.</verse><verse id="8">Absconde eos in pulvere simul,
et facies eorum demerge in foveam.</verse><verse id="9">Et ego confitebor
quod salvare te possit dextera tua.</verse><verse id="10">Ecce behemoth quem feci tecum,
fœnum quasi bos comedet.</verse><verse id="11">Fortitudo ejus in lumbis ejus,
et virtus illius in umbilico ventris ejus.</verse><verse id="12">Stringit caudam suam quasi cedrum ;
nervi testiculorum ejus perplexi sunt.</verse><verse id="13">Ossa ejus velut fistulæ æris ;
cartilago illius quasi laminæ ferreæ.</verse><verse id="14">Ipse est principium viarum Dei :
qui fecit eum applicabit gladium ejus.</verse><verse id="15">Huic montes herbas ferunt :
omnes bestiæ agri ludent ibi.</verse><verse id="16">Sub umbra dormit in secreto calami,
et in locis humentibus.</verse><verse id="17">Protegunt umbræ umbram ejus :
circumdabunt eum salices torrentis.</verse><verse id="18">Ecce absorbebit fluvium, et non mirabitur,
et habet fiduciam quod influat Jordanis in os ejus.</verse><verse id="19">In oculis ejus quasi hamo capiet eum,
et in sudibus perforabit nares ejus.</verse><verse id="20">An extrahere poteris Leviathan hamo,
et fune ligabis linguam ejus ?</verse><verse id="21">Numquid pones circulum in naribus ejus,
aut armilla perforabis maxillam ejus ?</verse><verse id="22">Numquid multiplicabit ad te preces,
aut loquetur tibi mollia ?</verse><verse id="23">Numquid feriet tecum pactum,
et accipies eum servum sempiternum ?</verse><verse id="24">Numquid illudes ei quasi avi,
aut ligabis eum ancillis tuis ?</verse></chapter><chapter id="41"><verse id="1">Non quasi crudelis suscitabo eum :
quis enim resistere potest vultui meo ?</verse><verse id="2">Quis ante dedit mihi, ut reddam ei ?
omnia quæ sub cælo sunt, mea sunt.</verse><verse id="3">Non parcam ei, et verbis potentibus,
et ad deprecandum compositis.</verse><verse id="4">Quis revelabit faciem indumenti ejus ?
et in medium oris ejus quis intrabit ?</verse><verse id="5">Portas vultus ejus quis aperiet ?
per gyrum dentium ejus formido.</verse><verse id="6">Corpus illius quasi scuta fusilia,
compactum squamis se prementibus.</verse><verse id="7">Una uni conjungitur,
et ne spiraculum quidem incedit per eas.</verse><verse id="8">Una alteri adhærebit,
et tenentes se nequaquam separabuntur.</verse><verse id="9">Sternutatio ejus splendor ignis,
et oculi ejus ut palpebræ diluculi.</verse><verse id="10">De ore ejus lampades procedunt,
sicut tædæ ignis accensæ.</verse><verse id="11">De naribus ejus procedit fumus,
sicut ollæ succensæ atque ferventis.</verse><verse id="12">Halitus ejus prunas ardere facit,
et flamma de ore ejus egreditur.</verse><verse id="13">In collo ejus morabitur fortitudo,
et faciem ejus præcedit egestas.</verse><verse id="14">Membra carnium ejus cohærentia sibi :
mittet contra eum fulmina, et ad locum alium non ferentur.</verse><verse id="15">Cor ejus indurabitur tamquam lapis,
et stringetur quasi malleatoris incus.</verse><verse id="16">Cum sublatus fuerit, timebunt angeli,
et territi purgabuntur.</verse><verse id="17">Cum apprehenderit eum gladius, subsistere non poterit,
neque hasta, neque thorax :</verse><verse id="18">reputabit enim quasi paleas ferrum,
et quasi lignum putridum æs.</verse><verse id="19">Non fugabit eum vir sagittarius :
in stipulam versi sunt ei lapides fundæ.</verse><verse id="20">Quasi stipulam æstimabit malleum,
et deridebit vibrantem hastam.</verse><verse id="21">Sub ipso erunt radii solis,
et sternet sibi aurum quasi lutum.</verse><verse id="22">Fervescere faciet quasi ollam profundum mare,
et ponet quasi cum unguenta bulliunt.</verse><verse id="23">Post eum lucebit semita :
æstimabit abyssum quasi senescentem.</verse><verse id="24">Non est super terram potestas quæ comparetur ei,
qui factus est ut nullum timeret.</verse><verse id="25">Omne sublime videt :
ipse est rex super universos filios superbiæ.</verse></chapter><chapter id="42"><verse id="1">Respondens autem Job Domino, dixit :</verse><verse id="2">Scio quia omnia potes,
et nulla te latet cogitatio.</verse><verse id="3">Quis est iste qui celat consilium absque scientia ?
ideo insipienter locutus sum,
et quæ ultra modum excederent scientiam meam.</verse><verse id="4">Audi, et ego loquar :
interrogabo te, et responde mihi.</verse><verse id="5">Auditu auris audivi te :
nunc autem oculus meus videt te.</verse><verse id="6">Idcirco ipse me reprehendo,
et ago pœnitentiam in favilla et cinere.</verse><verse id="7">Postquam autem locutus est Dominus verba hæc ad Job, dixit ad Eliphaz Themanitem : Iratus est furor meus in te, et in duos amicos tuos, quoniam non estis locuti coram me rectum, sicut servus meus Job.</verse><verse id="8">Sumite ergo vobis septem tauros et septem arietes, et ite ad servum meum Job, et offerte holocaustum pro vobis : Job autem servus meus orabit pro vobis. Faciem ejus suscipiam, ut non vobis imputetur stultitia : neque enim locuti estis ad me recta, sicut servus meus Job.</verse><verse id="9">Abierunt ergo Eliphaz Themanites, et Baldad Suhites, et Sophar Naamathites, et fecerunt sicut locutus fuerat Dominus ad eos : et suscepit Dominus faciem Job.</verse><verse id="10">Dominus quoque conversus est ad pœnitentiam Job, cum oraret ille pro amicis suis : et addidit Dominus omnia quæcumque fuerant Job, duplicia.</verse><verse id="11">Venerunt autem ad eum omnes fratres sui, et universæ sorores suæ, et cuncti qui noverant eum prius, et comederunt cum eo panem in domo ejus : et moverunt super eum caput, et consolati sunt eum super omni malo quod intulerat Dominus super eum : et dederunt ei unusquisque ovem unam, et inaurem auream unam.</verse><verse id="12">Dominus autem benedixit novissimis Job magis quam principio ejus : et facta sunt ei quatuordecim millia ovium, et sex millia camelorum, et mille juga boum, et mille asinæ.</verse><verse id="13">Et fuerunt ei septem filii, et tres filiæ.</verse><verse id="14">Et vocavit nomen unius Diem, et nomen secundæ Cassiam, et nomen tertiæ Cornustibii.</verse><verse id="15">Non sunt autem inventæ mulieres speciosæ sicut filiæ Job in universa terra : deditque eis pater suus hæreditatem inter fratres earum.</verse><verse id="16">Vixit autem Job post hæc centum quadraginta annis, et vidit filios suos, et filios filiorum suorum usque ad quartam generationem : et mortuus est senex, et plenus dierum.</verse></chapter></book><book id="19" name="Psalmi" shortname="psa"><chapter id="1"><verse id="1">Beatus vir qui non abiit in consilio impiorum,
et in via peccatorum non stetit,
et in cathedra pestilentiæ non sedit ;</verse><verse id="2">sed in lege Domini voluntas ejus,
et in lege ejus meditabitur die ac nocte.</verse><verse id="3">Et erit tamquam lignum quod plantatum est secus decursus aquarum,
quod fructum suum dabit in tempore suo :
et folium ejus non defluet ;
et omnia quæcumque faciet prosperabuntur.</verse><verse id="4">Non sic impii, non sic ;
sed tamquam pulvis quem projicit ventus a facie terræ.</verse><verse id="5">Ideo non resurgent impii in judicio,
neque peccatores in concilio justorum :</verse><verse id="6">quoniam novit Dominus viam justorum,
et iter impiorum peribit.</verse></chapter><chapter id="2"><verse id="1">Quare fremuerunt gentes,
et populi meditati sunt inania ?</verse><verse id="2">Astiterunt reges terræ,
et principes convenerunt in unum
adversus Dominum, et adversus christum ejus.</verse><verse id="3">Dirumpamus vincula eorum,
et projiciamus a nobis jugum ipsorum.</verse><verse id="4">Qui habitat in cælis irridebit eos,
et Dominus subsannabit eos.</verse><verse id="5">Tunc loquetur ad eos in ira sua,
et in furore suo conturbabit eos.</verse><verse id="6">Ego autem constitutus sum rex ab eo
super Sion, montem sanctum ejus,
prædicans præceptum ejus.</verse><verse id="7">Dominus dixit ad me : Filius meus es tu ;
ego hodie genui te.</verse><verse id="8">Postula a me, et dabo tibi gentes hæreditatem tuam,
et possessionem tuam terminos terræ.</verse><verse id="9">Reges eos in virga ferrea,
et tamquam vas figuli confringes eos.</verse><verse id="10">Et nunc, reges, intelligite ;
erudimini, qui judicatis terram.</verse><verse id="11">Servite Domino in timore,
et exsultate ei cum tremore.</verse><verse id="12">Apprehendite disciplinam, nequando irascatur Dominus,
et pereatis de via justa.</verse></chapter><chapter id="3"><verse id="1">Psalmus David, cum fugeret a facie Absalom filii sui.</verse><verse id="2">Domine, quid multiplicati sunt qui tribulant me ?
Multi insurgunt adversum me ;</verse><verse id="3">multi dicunt animæ meæ :
Non est salus ipsi in Deo ejus.</verse><verse id="4">Tu autem Domine, susceptor meus es,
gloria mea, et exaltans caput meum.</verse><verse id="5">Voce mea ad Dominum clamavi ;
et exaudivit me de monte sancto suo.</verse><verse id="6">Ego dormivi, et soporatus sum ;
et exsurrexi, quia Dominus suscepit me.</verse><verse id="7">Non timebo millia populi circumdantis me.
Exsurge, Domine ; salvum me fac, Deus meus.</verse><verse id="8">Quoniam tu percussisti omnes adversantes mihi sine causa ;
dentes peccatorum contrivisti.</verse></chapter><chapter id="4"><verse id="1">In finem, in carminibus. Psalmus David.</verse><verse id="2">Cum invocarem exaudivit me Deus justitiæ meæ,
in tribulatione dilatasti mihi.
Miserere mei, et exaudi orationem meam.</verse><verse id="3">Filii hominum, usquequo gravi corde ?
ut quid diligitis vanitatem, et quæritis mendacium ?</verse><verse id="4">Et scitote quoniam mirificavit Dominus sanctum suum ;
Dominus exaudiet me cum clamavero ad eum.</verse><verse id="5">Irascimini, et nolite peccare ;
quæ dicitis in cordibus vestris, in cubilibus vestris compungimini.</verse><verse id="6">Sacrificate sacrificium justitiæ, et sperate in Domino.
Multi dicunt : Quis ostendit nobis bona ?</verse><verse id="7">Signatum est super nos lumen vultus tui, Domine :
dedisti lætitiam in corde meo.</verse><verse id="8">A fructu frumenti, vini, et olei sui, multiplicati sunt.</verse></chapter><chapter id="5"><verse id="1">In finem, pro ea quæ hæreditatem consequitur. Psalmus David.</verse><verse id="2">Verba mea auribus percipe, Domine ;
intellige clamorem meum.</verse><verse id="3">Intende voci orationis meæ,
rex meus et Deus meus.</verse><verse id="4">Quoniam ad te orabo, Domine :
mane exaudies vocem meam.</verse><verse id="5">Mane astabo tibi, et videbo
quoniam non Deus volens iniquitatem tu es.</verse><verse id="6">Neque habitabit juxta te malignus,
neque permanebunt injusti ante oculos tuos.</verse><verse id="7">Odisti omnes qui operantur iniquitatem ;
perdes omnes qui loquuntur mendacium.
Virum sanguinum et dolosum abominabitur Dominus.</verse><verse id="8">Ego autem in multitudine misericordiæ tuæ
introibo in domum tuam ;
adorabo ad templum sanctum tuum in timore tuo.</verse><verse id="9">Domine, deduc me in justitia tua :
propter inimicos meos dirige in conspectu tuo viam meam.</verse><verse id="10">Quoniam non est in ore eorum veritas ;
cor eorum vanum est.</verse><verse id="11">Sepulchrum patens est guttur eorum ;
linguis suis dolose agebant :
judica illos, Deus.
Decidant a cogitationibus suis ;
secundum multitudinem impietatum eorum expelle eos,
quoniam irritaverunt te, Domine.</verse><verse id="12">Et lætentur omnes qui sperant in te ;
in æternum exsultabunt, et habitabis in eis.
Et gloriabuntur in te omnes qui diligunt nomen tuum,</verse></chapter><chapter id="6"><verse id="1">In finem, in carminibus. Psalmus David. Pro octava.</verse><verse id="2">Domine, ne in furore tuo arguas me,
neque in ira tua corripias me.</verse><verse id="3">Miserere mei, Domine, quoniam infirmus sum ;
sana me, Domine, quoniam conturbata sunt ossa mea.</verse><verse id="4">Et anima mea turbata est valde ;
sed tu, Domine, usquequo ?</verse><verse id="5">Convertere, Domine, et eripe animam meam ;
salvum me fac propter misericordiam tuam.</verse><verse id="6">Quoniam non est in morte qui memor sit tui ;
in inferno autem quis confitebitur tibi ?</verse><verse id="7">Laboravi in gemitu meo ;
lavabo per singulas noctes lectum meum :
lacrimis meis stratum meum rigabo.</verse><verse id="8">Turbatus est a furore oculus meus ;
inveteravi inter omnes inimicos meos.</verse><verse id="9">Discedite a me omnes qui operamini iniquitatem,
quoniam exaudivit Dominus vocem fletus mei.</verse><verse id="10">Exaudivit Dominus deprecationem meam ;
Dominus orationem meam suscepit.</verse></chapter><chapter id="7"><verse id="1">Psalmus David, quem cantavit Domino pro verbis Chusi, filii Jemini.</verse><verse id="2">Domine Deus meus, in te speravi ;
salvum me fac ex omnibus persequentibus me, et libera me :</verse><verse id="3">nequando rapiat ut leo animam meam,
dum non est qui redimat, neque qui salvum faciat.</verse><verse id="4">Domine Deus meus, si feci istud,
si est iniquitas in manibus meis,</verse><verse id="5">si reddidi retribuentibus mihi mala,
decidam merito ab inimicis meis inanis.</verse><verse id="6">Persequatur inimicus animam meam, et comprehendat ;
et conculcet in terra vitam meam,
et gloriam meam in pulverem deducat.</verse><verse id="7">Exsurge, Domine, in ira tua,
et exaltare in finibus inimicorum meorum :
et exsurge, Domine Deus meus, in præcepto quod mandasti,</verse><verse id="8">et synagoga populorum circumdabit te :
et propter hanc in altum regredere :</verse><verse id="9">Dominus judicat populos.
Judica me, Domine, secundum justitiam meam,
et secundum innocentiam meam super me.</verse><verse id="10">Consumetur nequitia peccatorum, et diriges justum,
scrutans corda et renes, Deus.</verse><verse id="11">Justum adjutorium meum a Domino,
qui salvos facit rectos corde.</verse><verse id="12">Deus judex justus, fortis, et patiens ;
numquid irascitur per singulos dies ?</verse><verse id="13">Nisi conversi fueritis, gladium suum vibrabit ;
arcum suum tetendit, et paravit illum.</verse><verse id="14">Et in eo paravit vasa mortis,
sagittas suas ardentibus effecit.</verse><verse id="15">Ecce parturiit injustitiam ;
concepit dolorem, et peperit iniquitatem.</verse><verse id="16">Lacum aperuit, et effodit eum ;
et incidit in foveam quam fecit.</verse><verse id="17">Convertetur dolor ejus in caput ejus,
et in verticem ipsius iniquitas ejus descendet.</verse></chapter><chapter id="8"><verse id="1">In finem, pro torcularibus. Psalmus David.</verse><verse id="2">Domine, Dominus noster,
quam admirabile est nomen tuum in universa terra !
quoniam elevata est magnificentia tua super cælos.</verse><verse id="3">Ex ore infantium et lactentium perfecisti laudem propter inimicos tuos,
ut destruas inimicum et ultorem.</verse><verse id="4">Quoniam videbo cælos tuos, opera digitorum tuorum,
lunam et stellas quæ tu fundasti.</verse><verse id="5">Quid est homo, quod memor es ejus ?
aut filius hominis, quoniam visitas eum ?</verse><verse id="6">Minuisti eum paulominus ab angelis ;
gloria et honore coronasti eum ;</verse><verse id="7">et constituisti eum super opera manuum tuarum.</verse><verse id="8">Omnia subjecisti sub pedibus ejus,
oves et boves universas,
insuper et pecora campi,</verse><verse id="9">volucres cæli, et pisces maris
qui perambulant semitas maris.</verse></chapter><chapter id="9"><verse id="1">In finem, pro occultis filii. Psalmus David.</verse><verse id="2">Confitebor tibi, Domine, in toto corde meo ;
narrabo omnia mirabilia tua.</verse><verse id="3">Lætabor et exsultabo in te ;
psallam nomini tuo, Altissime.</verse><verse id="4">In convertendo inimicum meum retrorsum ;
infirmabuntur, et peribunt a facie tua.</verse><verse id="5">Quoniam fecisti judicium meum et causam meam ;
sedisti super thronum, qui judicas justitiam.</verse><verse id="6">Increpasti gentes, et periit impius :
nomen eorum delesti in æternum, et in sæculum sæculi.</verse><verse id="7">Inimici defecerunt frameæ in finem,
et civitates eorum destruxisti.
Periit memoria eorum cum sonitu ;</verse><verse id="8">et Dominus in æternum permanet.
Paravit in judicio thronum suum,</verse><verse id="9">et ipse judicabit orbem terræ in æquitate :
judicabit populos in justitia.</verse><verse id="10">Et factus est Dominus refugium pauperi ;
adjutor in opportunitatibus, in tribulatione.</verse><verse id="11">Et sperent in te qui noverunt nomen tuum,
quoniam non dereliquisti quærentes te, Domine.</verse><verse id="12">Psallite Domino qui habitat in Sion ;
annuntiate inter gentes studia ejus :</verse><verse id="13">quoniam requirens sanguinem eorum recordatus est ;
non est oblitus clamorem pauperum.</verse><verse id="14">Miserere mei, Domine :
vide humilitatem meam de inimicis meis,</verse><verse id="15">qui exaltas me de portis mortis,
ut annuntiem omnes laudationes tuas in portis filiæ Sion :</verse><verse id="16">exultabo in salutari tuo.
Infixæ sunt gentes in interitu quem fecerunt ;
in laqueo isto quem absconderunt
comprehensus est pes eorum.</verse><verse id="17">Cognoscetur Dominus judicia faciens ;
in operibus manuum suarum comprehensus est peccator.</verse><verse id="18">Convertantur peccatores in infernum,
omnes gentes quæ obliviscuntur Deum.</verse><verse id="19">Quoniam non in finem oblivio erit pauperis ;
patientia pauperum non peribit in finem.</verse><verse id="20">Exsurge, Domine ; non confortetur homo :
judicentur gentes in conspectu tuo.</verse></chapter><chapter id="10"><verse id="1">In finem. Psalmus David.</verse><verse id="2">In Domino confido ; quomodo dicitis animæ meæ :
Transmigra in montem sicut passer ?</verse><verse id="3">Quoniam ecce peccatores intenderunt arcum ;
paraverunt sagittas suas in pharetra,
ut sagittent in obscuro rectos corde :</verse><verse id="4">quoniam quæ perfecisti destruxerunt ;
justus autem, quid fecit ?</verse><verse id="5">Dominus in templo sancto suo ;
Dominus in cælo sedes ejus.
Oculi ejus in pauperem respiciunt ;
palpebræ ejus interrogant filios hominum.</verse><verse id="6">Dominus interrogat justum et impium ;
qui autem diligit iniquitatem, odit animam suam.</verse><verse id="7">Pluet super peccatores laqueos ;
ignis et sulphur, et spiritus procellarum, pars calicis eorum.</verse><verse id="8">Quoniam justus Dominus, et justitias dilexit :
æquitatem vidit vultus ejus.</verse></chapter><chapter id="11"><verse id="1">In finem, pro octava. Psalmus David.</verse><verse id="2">Salvum me fac, Domine, quoniam defecit sanctus,
quoniam diminutæ sunt veritates a filiis hominum.</verse><verse id="3">Vana locuti sunt unusquisque ad proximum suum ;
labia dolosa, in corde et corde locuti sunt.</verse><verse id="4">Disperdat Dominus universa labia dolosa,
et linguam magniloquam.</verse><verse id="5">Qui dixerunt : Linguam nostram magnificabimus ;
labia nostra a nobis sunt.
Quis noster dominus est ?</verse><verse id="6">Propter miseriam inopum, et gemitum pauperum,
nunc exsurgam, dicit Dominus.
Ponam in salutari ;
fiducialiter agam in eo.</verse><verse id="7">Eloquia Domini, eloquia casta ; argentum igne examinatum,
probatum terræ, purgatum septuplum.</verse></chapter><chapter id="12"><verse id="1">In finem. Psalmus David.
Usquequo, Domine, oblivisceris me in finem ?
usquequo avertis faciem tuam a me ?</verse><verse id="2">quamdiu ponam consilia in anima mea ;
dolorem in corde meo per diem ?</verse><verse id="3">usquequo exaltabitur inimicus meus super me ?</verse><verse id="4">Respice, et exaudi me, Domine Deus meus.
Illumina oculos meos, ne umquam obdormiam in morte ;</verse><verse id="5">nequando dicat inimicus meus : Prævalui adversus eum.
Qui tribulant me exsultabunt si motus fuero ;</verse><verse id="6">ego autem in misericordia tua speravi.
Exsultabit cor meum in salutari tuo.
Cantabo Domino qui bona tribuit mihi ;
et psallam nomini Domini altissimi.</verse></chapter><chapter id="13"><verse id="1">In finem. Psalmus David.
Dixit insipiens in corde suo : Non est Deus.
Corrupti sunt, et abominabiles facti sunt in studiis suis ;
non est qui faciat bonum, non est usque ad unum.</verse><verse id="2">Dominus de cælo prospexit super filios hominum,
ut videat si est intelligens, aut requirens Deum.</verse><verse id="3">Omnes declinaverunt, simul inutiles facti sunt.
Non est qui faciat bonum, non est usque ad unum.
Sepulchrum patens est guttur eorum ;
linguis suis dolose agebant.
Venenum aspidum sub labiis eorum,
quorum os maledictione et amaritudine plenum est ;
veloces pedes eorum ad effundendum sanguinem.
Contritio et infelicitas in viis eorum,
et viam pacis non cognoverunt ;
non est timor Dei ante oculos eorum.</verse><verse id="4">Nonne cognoscent omnes qui operantur iniquitatem,
qui devorant plebem meam sicut escam panis ?</verse><verse id="5">Dominum non invocaverunt ;
illic trepidaverunt timore, ubi non erat timor.</verse><verse id="6">Quoniam Dominus in generatione justa est :
consilium inopis confudistis,
quoniam Dominus spes ejus est.</verse></chapter><chapter id="14"><verse id="1">Psalmus David.
Domine, quis habitabit in tabernaculo tuo ?
aut quis requiescet in monte sancto tuo ?</verse><verse id="2">Qui ingreditur sine macula,
et operatur justitiam ;</verse><verse id="3">qui loquitur veritatem in corde suo :
qui non egit dolum in lingua sua,
nec fecit proximo suo malum,
et opprobrium non accepit adversus proximos suos.</verse><verse id="4">Ad nihilum deductus est in conspectu ejus malignus ;
timentes autem Dominum glorificat.
Qui jurat proximo suo, et non decipit ;</verse><verse id="5">qui pecuniam suam non dedit ad usuram,
et munera super innocentem non accepit :
qui facit hæc non movebitur in æternum.</verse></chapter><chapter id="15"><verse id="1">Tituli inscriptio, ipsi David.
Conserva me, Domine, quoniam speravi in te.</verse><verse id="2">Dixi Domino : Deus meus es tu,
quoniam bonorum meorum non eges.</verse><verse id="3">Sanctis qui sunt in terra ejus,
mirificavit omnes voluntates meas in eis.</verse><verse id="4">Multiplicatæ sunt infirmitates eorum :
postea acceleraverunt.
Non congregabo conventicula eorum de sanguinibus,
nec memor ero nominum eorum per labia mea.</verse><verse id="5">Dominus pars hæreditatis meæ, et calicis mei :
tu es qui restitues hæreditatem meam mihi.</verse></chapter><chapter id="16"><verse id="1">Oratio David.
Exaudi, Domine, justitiam meam ;
intende deprecationem meam.
Auribus percipe orationem meam,
non in labiis dolosis.</verse><verse id="2">De vultu tuo judicium meum prodeat ;
oculi tui videant æquitates.</verse><verse id="3">Probasti cor meum, et visitasti nocte ;
igne me examinasti, et non est inventa in me iniquitas.</verse><verse id="4">Ut non loquatur os meum opera hominum :
propter verba labiorum tuorum, ego custodivi vias duras.</verse><verse id="5">Perfice gressus meos in semitis tuis,
ut non moveantur vestigia mea.</verse><verse id="6">Ego clamavi, quoniam exaudisti me, Deus ;
inclina aurem tuam mihi, et exaudi verba mea.</verse><verse id="7">Mirifica misericordias tuas,
qui salvos facis sperantes in te.</verse><verse id="8">A resistentibus dexteræ tuæ custodi me
ut pupillam oculi.
Sub umbra alarum tuarum protege me</verse><verse id="9">a facie impiorum qui me afflixerunt.
Inimici mei animam meam circumdederunt ;</verse><verse id="10">adipem suum concluserunt :
os eorum locutum est superbiam.</verse><verse id="11">Projicientes me nunc circumdederunt me ;
oculos suos statuerunt declinare in terram.</verse></chapter><chapter id="17"><verse id="1">In finem. Puero Domini David, qui locutus est Domino verba cantici hujus, in die qua eripuit eum Dominus de manu omnium inimicorum ejus, et de manu Saul, et dixit :</verse><verse id="2">Diligam te, Domine, fortitudo mea.</verse><verse id="3">Dominus firmamentum meum, et refugium meum, et liberator meus.
Deus meus adjutor meus, et sperabo in eum ;
protector meus, et cornu salutis meæ, et susceptor meus.</verse><verse id="4">Laudans invocabo Dominum,
et ab inimicis meis salvus ero.</verse><verse id="5">Circumdederunt me dolores mortis,
et torrentes iniquitatis conturbaverunt me.</verse><verse id="6">Dolores inferni circumdederunt me ;
præoccupaverunt me laquei mortis.</verse><verse id="7">In tribulatione mea invocavi Dominum,
et ad Deum meum clamavi :
et exaudivit de templo sancto suo vocem meam ;
et clamor meus in conspectu ejus introivit in aures ejus.</verse><verse id="8">Commota est, et contremuit terra ;
fundamenta montium conturbata sunt, et commota sunt :
quoniam iratus est eis.</verse><verse id="9">Ascendit fumus in ira ejus,
et ignis a facie ejus exarsit ;
carbones succensi sunt ab eo.</verse><verse id="10">Inclinavit cælos, et descendit,
et caligo sub pedibus ejus.</verse><verse id="11">Et ascendit super cherubim, et volavit ;
volavit super pennas ventorum.</verse><verse id="12">Et posuit tenebras latibulum suum ;
in circuitu ejus tabernaculum ejus,
tenebrosa aqua in nubibus aëris.</verse><verse id="13">Præ fulgore in conspectu ejus nubes transierunt ;
grando et carbones ignis.</verse><verse id="14">Et intonuit de cælo Dominus,
et Altissimus dedit vocem suam :
grando et carbones ignis.</verse><verse id="15">Et misit sagittas suas, et dissipavit eos ;
fulgura multiplicavit, et conturbavit eos.</verse></chapter><chapter id="18"><verse id="1">In finem. Psalmus David.</verse><verse id="2">Cæli enarrant gloriam Dei,
et opera manuum ejus annuntiat firmamentum.</verse><verse id="3">Dies diei eructat verbum,
et nox nocti indicat scientiam.</verse><verse id="4">Non sunt loquelæ, neque sermones,
quorum non audiantur voces eorum.</verse><verse id="5">In omnem terram exivit sonus eorum,
et in fines orbis terræ verba eorum.</verse><verse id="6">In sole posuit tabernaculum suum ;
et ipse tamquam sponsus procedens de thalamo suo.
Exsultavit ut gigas ad currendam viam ;</verse><verse id="7">a summo cælo egressio ejus.
Et occursus ejus usque ad summum ejus ;
nec est qui se abscondat a calore ejus.</verse><verse id="8">Lex Domini immaculata, convertens animas ;
testimonium Domini fidele, sapientiam præstans parvulis.</verse><verse id="9">Justitiæ Domini rectæ, lætificantes corda ;
præceptum Domini lucidum, illuminans oculos.</verse><verse id="10">Timor Domini sanctus, permanens in sæculum sæculi ;
judicia Domini vera, justificata in semetipsa,</verse><verse id="11">desiderabilia super aurum et lapidem pretiosum multum,
et dulciora super mel et favum.</verse><verse id="12">Etenim servus tuus custodit ea ;
in custodiendis illis retributio multa.</verse><verse id="13">Delicta quis intelligit ?
ab occultis meis munda me ;</verse><verse id="14">et ab alienis parce servo tuo.
Si mei non fuerint dominati, tunc immaculatus ero,
et emundabor a delicto maximo.</verse><verse id="15">Et erunt ut complaceant eloquia oris mei,
et meditatio cordis mei in conspectu tuo semper.
Domine, adjutor meus, et redemptor meus.</verse></chapter><chapter id="19"><verse id="1">In finem. Psalmus David.</verse><verse id="2">Exaudiat te Dominus in die tribulationis ;
protegat te nomen Dei Jacob.</verse><verse id="3">Mittat tibi auxilium de sancto,
et de Sion tueatur te.</verse><verse id="4">Memor sit omnis sacrificii tui,
et holocaustum tuum pingue fiat.</verse><verse id="5">Tribuat tibi secundum cor tuum,
et omne consilium tuum confirmet.</verse><verse id="6">Lætabimur in salutari tuo ;
et in nomine Dei nostri magnificabimur.</verse><verse id="7">Impleat Dominus omnes petitiones tuas ;
nunc cognovi quoniam salvum fecit Dominus christum suum.
Exaudiet illum de cælo sancto suo,
in potentatibus salus dexteræ ejus.</verse><verse id="8">Hi in curribus, et hi in equis ;
nos autem in nomine Domini Dei nostri invocabimus.</verse><verse id="9">Ipsi obligati sunt, et ceciderunt ;
nos autem surreximus, et erecti sumus.</verse><verse id="10">Domine, salvum fac regem,
et exaudi nos in die qua invocaverimus te.</verse></chapter><chapter id="20"><verse id="1">In finem. Psalmus David.</verse><verse id="2">Domine, in virtute tua lætabitur rex,
et super salutare tuum exsultabit vehementer.</verse><verse id="3">Desiderium cordis ejus tribuisti ei,
et voluntate labiorum ejus non fraudasti eum.</verse><verse id="4">Quoniam prævenisti eum in benedictionibus dulcedinis ;
posuisti in capite ejus coronam de lapide pretioso.</verse><verse id="5">Vitam petiit a te, et tribuisti ei longitudinem dierum,
in sæculum, et in sæculum sæculi.</verse><verse id="6">Magna est gloria ejus in salutari tuo ;
gloriam et magnum decorem impones super eum.</verse><verse id="7">Quoniam dabis eum in benedictionem in sæculum sæculi ;
lætificabis eum in gaudio cum vultu tuo.</verse><verse id="8">Quoniam rex sperat in Domino,
et in misericordia Altissimi non commovebitur.</verse><verse id="9">Inveniatur manus tua omnibus inimicis tuis ;
dextera tua inveniat omnes qui te oderunt.</verse></chapter><chapter id="21"><verse id="1">In finem, pro susceptione matutina. Psalmus David.</verse><verse id="2">Deus, Deus meus, respice in me : quare me dereliquisti ?
longe a salute mea verba delictorum meorum.</verse><verse id="3">Deus meus, clamabo per diem, et non exaudies ;
et nocte, et non ad insipientiam mihi.</verse><verse id="4">Tu autem in sancto habitas, laus Israël.</verse><verse id="5">In te speraverunt patres nostri ;
speraverunt, et liberasti eos.</verse><verse id="6">Ad te clamaverunt, et salvi facti sunt ;
in te speraverunt, et non sunt confusi.</verse><verse id="7">Ego autem sum vermis, et non homo ;
opprobrium hominum, et abjectio plebis.</verse><verse id="8">Omnes videntes me deriserunt me ;
locuti sunt labiis, et moverunt caput.</verse><verse id="9">Speravit in Domino, eripiat eum :
salvum faciat eum, quoniam vult eum.</verse><verse id="10">Quoniam tu es qui extraxisti me de ventre,
spes mea ab uberibus matris meæ.</verse><verse id="11">In te projectus sum ex utero ;
de ventre matris meæ Deus meus es tu :</verse><verse id="12">ne discesseris a me,
quoniam tribulatio proxima est,
quoniam non est qui adjuvet.</verse><verse id="13">Circumdederunt me vituli multi ;
tauri pingues obsederunt me.</verse></chapter><chapter id="22"><verse id="1">Psalmus David.
Dominus regit me, et nihil mihi deerit :</verse><verse id="2">in loco pascuæ, ibi me collocavit.
Super aquam refectionis educavit me ;</verse><verse id="3">animam meam convertit.
Deduxit me super semitas justitiæ
propter nomen suum.</verse><verse id="4">Nam etsi ambulavero in medio umbræ mortis,
non timebo mala, quoniam tu mecum es.
Virga tua, et baculus tuus,
ipsa me consolata sunt.</verse><verse id="5">Parasti in conspectu meo mensam
adversus eos qui tribulant me ;
impinguasti in oleo caput meum :
et calix meus inebrians, quam præclarus est !</verse><verse id="6">Et misericordia tua subsequetur me
omnibus diebus vitæ meæ ;
et ut inhabitem in domo Domini
in longitudinem dierum.</verse></chapter><chapter id="23"><verse id="1">Prima sabbati. Psalmus David.
Domini est terra, et plenitudo ejus ;
orbis terrarum, et universi qui habitant in eo.</verse><verse id="2">Quia ipse super maria fundavit eum,
et super flumina præparavit eum.</verse><verse id="3">Quis ascendet in montem Domini ?
aut quis stabit in loco sancto ejus ?</verse><verse id="4">Innocens manibus et mundo corde,
qui non accepit in vano animam suam,
nec juravit in dolo proximo suo :</verse><verse id="5">hic accipiet benedictionem a Domino,
et misericordiam a Deo salutari suo.</verse><verse id="6">Hæc est generatio quærentium eum,
quærentium faciem Dei Jacob.</verse></chapter><chapter id="24"><verse id="1">In finem. Psalmus David.
Ad te, Domine, levavi animam meam :</verse><verse id="2">Deus meus, in te confido ; non erubescam.</verse><verse id="3">Neque irrideant me inimici mei :
etenim universi qui sustinent te, non confundentur.</verse><verse id="4">Confundantur omnes iniqua agentes supervacue.
Vias tuas, Domine, demonstra mihi,
et semitas tuas edoce me.</verse><verse id="5">Dirige me in veritate tua, et doce me,
quia tu es Deus salvator meus,
et te sustinui tota die.</verse><verse id="6">Reminiscere miserationum tuarum, Domine,
et misericordiarum tuarum quæ a sæculo sunt.</verse><verse id="7">Delicta juventutis meæ, et ignorantias meas, ne memineris.
Secundum misericordiam tuam memento mei tu,
propter bonitatem tuam, Domine.</verse><verse id="8">Dulcis et rectus Dominus ;
propter hoc legem dabit delinquentibus in via.</verse><verse id="9">Diriget mansuetos in judicio ;
docebit mites vias suas.</verse><verse id="10">Universæ viæ Domini, misericordia et veritas,
requirentibus testamentum ejus et testimonia ejus.</verse></chapter><chapter id="25"><verse id="1">In finem. Psalmus David.
Judica me, Domine, quoniam ego in innocentia mea ingressus sum,
et in Domino sperans non infirmabor.</verse><verse id="2">Proba me, Domine, et tenta me ;
ure renes meos et cor meum.</verse><verse id="3">Quoniam misericordia tua ante oculos meos est,
et complacui in veritate tua.</verse><verse id="4">Non sedi cum concilio vanitatis,
et cum iniqua gerentibus non introibo.</verse><verse id="5">Odivi ecclesiam malignantium,
et cum impiis non sedebo.</verse><verse id="6">Lavabo inter innocentes manus meas,
et circumdabo altare tuum, Domine :</verse><verse id="7">ut audiam vocem laudis,
et enarrem universa mirabilia tua.</verse><verse id="8">Domine, dilexi decorem domus tuæ,
et locum habitationis gloriæ tuæ.</verse><verse id="9">Ne perdas cum impiis, Deus, animam meam,
et cum viris sanguinum vitam meam :</verse><verse id="10">in quorum manibus iniquitates sunt ;
dextera eorum repleta est muneribus.</verse><verse id="11">Ego autem in innocentia mea ingressus sum ;
redime me, et miserere mei.</verse><verse id="12">Pes meus stetit in directo ;
in ecclesiis benedicam te, Domine.</verse></chapter><chapter id="26"><verse id="1">Psalmus David, priusquam liniretur.
Dominus illuminatio mea et salus mea : quem timebo ?
Dominus protector vitæ meæ :
a quo trepidabo ?</verse><verse id="2">Dum appropiant super me nocentes ut edant carnes meas,
qui tribulant me inimici mei,
ipsi infirmati sunt et ceciderunt.</verse><verse id="3">Si consistant adversum me castra, non timebit cor meum ;
si exsurgat adversum me prælium, in hoc ego sperabo.</verse><verse id="4">Unam petii a Domino, hanc requiram,
ut inhabitem in domo Domini omnibus diebus vitæ meæ ;
ut videam voluptatem Domini, et visitem templum ejus.</verse><verse id="5">Quoniam abscondit me in tabernaculo suo ;
in die malorum protexit me in abscondito tabernaculi sui.</verse><verse id="6">In petra exaltavit me,
et nunc exaltavit caput meum super inimicos meos.
Circuivi, et immolavi in tabernaculo ejus hostiam vociferationis ;
cantabo, et psalmum dicam Domino.</verse><verse id="7">Exaudi, Domine, vocem meam, qua clamavi ad te ;
miserere mei, et exaudi me.</verse><verse id="8">Tibi dixit cor meum : Exquisivit te facies mea ;
faciem tuam, Domine, requiram.</verse><verse id="9">Ne avertas faciem tuam a me ;
ne declines in ira a servo tuo.
Adjutor meus esto ; ne derelinquas me,
neque despicias me, Deus salutaris meus.</verse><verse id="10">Quoniam pater meus et mater mea dereliquerunt me ;
Dominus autem assumpsit me.</verse><verse id="11">Legem pone mihi, Domine, in via tua,
et dirige me in semitam rectam, propter inimicos meos.</verse><verse id="12">Ne tradideris me in animas tribulantium me,
quoniam insurrexerunt in me testes iniqui,
et mentita est iniquitas sibi.</verse></chapter><chapter id="27"><verse id="1">Psalmus ipsi David.
Ad te, Domine, clamabo ; Deus meus, ne sileas a me :
nequando taceas a me, et assimilabor descendentibus in lacum.</verse><verse id="2">Exaudi, Domine, vocem deprecationis meæ dum oro ad te ;
dum extollo manus meas ad templum sanctum tuum.</verse><verse id="3">Ne simul trahas me cum peccatoribus,
et cum operantibus iniquitatem ne perdas me ;
qui loquuntur pacem cum proximo suo,
mala autem in cordibus eorum.</verse><verse id="4">Da illis secundum opera eorum,
et secundum nequitiam adinventionum ipsorum.
Secundum opera manuum eorum tribue illis ;
redde retributionem eorum ipsis.</verse><verse id="5">Quoniam non intellexerunt opera Domini,
et in opera manuum ejus destrues illos,
et non ædificabis eos.</verse><verse id="6">Benedictus Dominus,
quoniam exaudivit vocem deprecationis meæ.</verse><verse id="7">Dominus adjutor meus et protector meus ;
in ipso speravit cor meum, et adjutus sum :
et refloruit caro mea,
et ex voluntate mea confitebor ei.</verse><verse id="8">Dominus fortitudo plebis suæ,
et protector salvationum christi sui est.</verse><verse id="9">Salvum fac populum tuum, Domine, et benedic hæreditati tuæ ;
et rege eos, et extolle illos usque in æternum.</verse></chapter><chapter id="28"><verse id="1">Psalmus David, in consummatione tabernaculi.
Afferte Domino, filii Dei,
afferte Domino filios arietum.</verse><verse id="2">Afferte Domino gloriam et honorem ;
afferte Domino gloriam nomini ejus ;
adorate Dominum in atrio sancto ejus.</verse><verse id="3">Vox Domini super aquas ;
Deus majestatis intonuit :
Dominus super aquas multas.</verse><verse id="4">Vox Domini in virtute ;
vox Domini in magnificentia.</verse><verse id="5">Vox Domini confringentis cedros,
et confringet Dominus cedros Libani :</verse><verse id="6">et comminuet eas, tamquam vitulum Libani,
et dilectus quemadmodum filius unicornium.</verse><verse id="7">Vox Domini intercidentis flammam ignis ;</verse><verse id="8">vox Domini concutientis desertum :
et commovebit Dominus desertum Cades.</verse><verse id="9">Vox Domini præparantis cervos :
et revelabit condensa,
et in templo ejus omnes dicent gloriam.</verse></chapter><chapter id="29"><verse id="1">Psalmus cantici, in dedicatione domus David.</verse><verse id="2">Exaltabo te, Domine, quoniam suscepisti me,
nec delectasti inimicos meos super me.</verse><verse id="3">Domine Deus meus, clamavi ad te, et sanasti me.</verse><verse id="4">Domine, eduxisti ab inferno animam meam ;
salvasti me a descendentibus in lacum.</verse><verse id="5">Psallite Domino, sancti ejus ;
et confitemini memoriæ sanctitatis ejus.</verse><verse id="6">Quoniam ira in indignatione ejus,
et vita in voluntate ejus :
ad vesperum demorabitur fletus,
et ad matutinum lætitia.</verse><verse id="7">Ego autem dixi in abundantia mea :
Non movebor in æternum.</verse><verse id="8">Domine, in voluntate tua præstitisti decori meo virtutem ;
avertisti faciem tuam a me, et factus sum conturbatus.</verse><verse id="9">Ad te, Domine, clamabo,
et ad Deum meum deprecabor.</verse><verse id="10">Quæ utilitas in sanguine meo,
dum descendo in corruptionem ?
numquid confitebitur tibi pulvis,
aut annuntiabit veritatem tuam ?</verse><verse id="11">Audivit Dominus, et misertus est mei ;
Dominus factus est adjutor meus.</verse></chapter><chapter id="30"><verse id="1">In finem. Psalmus David, pro extasi.</verse><verse id="2">In te, Domine, speravi ;
non confundar in æternum :
in justitia tua libera me.</verse><verse id="3">Inclina ad me aurem tuam ;
accelera ut eruas me.
Esto mihi in Deum protectorem,
et in domum refugii, ut salvum me facias :</verse><verse id="4">quoniam fortitudo mea et refugium meum es tu ;
et propter nomen tuum deduces me et enutries me.</verse><verse id="5">Educes me de laqueo hoc quem absconderunt mihi,
quoniam tu es protector meus.</verse><verse id="6">In manus tuas commendo spiritum meum ;
redemisti me, Domine Deus veritatis.</verse><verse id="7">Odisti observantes vanitates supervacue ;
ego autem in Domino speravi.</verse><verse id="8">Exsultabo, et lætabor in misericordia tua,
quoniam respexisti humilitatem meam ;
salvasti de necessitatibus animam meam.</verse><verse id="9">Nec conclusisti me in manibus inimici :
statuisti in loco spatioso pedes meos.</verse><verse id="10">Miserere mei, Domine, quoniam tribulor ;
conturbatus est in ira oculus meus, anima mea, et venter meus.</verse><verse id="11">Quoniam defecit in dolore vita mea,
et anni mei in gemitibus.
Infirmata est in paupertate virtus mea,
et ossa mea conturbata sunt.</verse><verse id="12">Super omnes inimicos meos factus sum opprobrium,
et vicinis meis valde, et timor notis meis ;
qui videbant me foras fugerunt a me.</verse></chapter><chapter id="31"><verse id="1">Ipsi David intellectus.
Beati quorum remissæ sunt iniquitates,
et quorum tecta sunt peccata.</verse><verse id="2">Beatus vir cui non imputavit Dominus peccatum,
nec est in spiritu ejus dolus.</verse><verse id="3">Quoniam tacui, inveteraverunt ossa mea,
dum clamarem tota die.</verse><verse id="4">Quoniam die ac nocte gravata est super me manus tua,
conversus sum in ærumna mea, dum configitur spina.</verse><verse id="5">Delictum meum cognitum tibi feci,
et injustitiam meam non abscondi.
Dixi : Confitebor adversum me injustitiam meam Domino ;
et tu remisisti impietatem peccati mei.</verse><verse id="6">Pro hac orabit ad te omnis sanctus
in tempore opportuno.
Verumtamen in diluvio aquarum multarum,
ad eum non approximabunt.</verse><verse id="7">Tu es refugium meum a tribulatione quæ circumdedit me ;
exsultatio mea, erue me a circumdantibus me.</verse><verse id="8">Intellectum tibi dabo, et instruam te in via hac qua gradieris ;
firmabo super te oculos meos.</verse><verse id="9">Nolite fieri sicut equus et mulus,
quibus non est intellectus.
In camo et freno maxillas eorum constringe,
qui non approximant ad te.</verse><verse id="10">Multa flagella peccatoris ;
sperantem autem in Domino misericordia circumdabit.</verse><verse id="11">Lætamini in Domino, et exsultate, justi ;
et gloriamini, omnes recti corde.</verse></chapter><chapter id="32"><verse id="1">Psalmus David.
Exsultate, justi, in Domino ;
rectos decet collaudatio.</verse><verse id="2">Confitemini Domino in cithara ;
in psalterio decem chordarum psallite illi.</verse><verse id="3">Cantate ei canticum novum ;
bene psallite ei in vociferatione.</verse><verse id="4">Quia rectum est verbum Domini,
et omnia opera ejus in fide.</verse><verse id="5">Diligit misericordiam et judicium ;
misericordia Domini plena est terra.</verse><verse id="6">Verbo Domini cæli firmati sunt,
et spiritu oris ejus omnis virtus eorum.</verse><verse id="7">Congregans sicut in utre aquas maris ;
ponens in thesauris abyssos.</verse><verse id="8">Timeat Dominum omnis terra ;
ab eo autem commoveantur omnes inhabitantes orbem.</verse><verse id="9">Quoniam ipse dixit, et facta sunt ;
ipse mandavit et creata sunt.</verse><verse id="10">Dominus dissipat consilia gentium ;
reprobat autem cogitationes populorum,
et reprobat consilia principum.</verse><verse id="11">Consilium autem Domini in æternum manet ;
cogitationes cordis ejus in generatione et generationem.</verse></chapter><chapter id="33"><verse id="1">Davidi, cum immutavit vultum suum coram Achimelech, et dimisit eum, et abiit.</verse><verse id="2">Benedicam Dominum in omni tempore ;
semper laus ejus in ore meo.</verse><verse id="3">In Domino laudabitur anima mea :
audiant mansueti, et lætentur.</verse><verse id="4">Magnificate Dominum mecum,
et exaltemus nomen ejus in idipsum.</verse><verse id="5">Exquisivi Dominum, et exaudivit me ;
et ex omnibus tribulationibus meis eripuit me.</verse><verse id="6">Accedite ad eum, et illuminamini ;
et facies vestræ non confundentur.</verse><verse id="7">Iste pauper clamavit, et Dominus exaudivit eum,
et de omnibus tribulationibus ejus salvavit eum.</verse><verse id="8">Immittet angelus Domini in circuitu timentium eum,
et eripiet eos.</verse><verse id="9">Gustate et videte quoniam suavis est Dominus ;
beatus vir qui sperat in eo.</verse><verse id="10">Timete Dominum, omnes sancti ejus,
quoniam non est inopia timentibus eum.</verse><verse id="11">Divites eguerunt, et esurierunt ;
inquirentes autem Dominum non minuentur omni bono.</verse><verse id="12">Venite, filii ; audite me :
timorem Domini docebo vos.</verse><verse id="13">Quis est homo qui vult vitam ;
diligit dies videre bonos ?</verse><verse id="14">Prohibe linguam tuam a malo,
et labia tua ne loquantur dolum.</verse><verse id="15">Diverte a malo, et fac bonum ;
inquire pacem, et persequere eam.</verse><verse id="16">Oculi Domini super justos,
et aures ejus in preces eorum.</verse><verse id="17">Vultus autem Domini super facientes mala,
ut perdat de terra memoriam eorum.</verse><verse id="18">Clamaverunt justi, et Dominus exaudivit eos ;
et ex omnibus tribulationibus eorum liberavit eos.</verse><verse id="19">Juxta est Dominus iis qui tribulato sunt corde,
et humiles spiritu salvabit.</verse><verse id="20">Multæ tribulationes justorum ;
et de omnibus his liberabit eos Dominus.</verse><verse id="21">Custodit Dominus omnia ossa eorum :
unum ex his non conteretur.</verse><verse id="22">Mors peccatorum pessima ;
et qui oderunt justum delinquent.</verse></chapter><chapter id="34"><verse id="1">Ipsi David.
Judica, Domine, nocentes me ;
expugna impugnantes me.</verse><verse id="2">Apprehende arma et scutum,
et exsurge in adjutorium mihi.</verse><verse id="3">Effunde frameam, et conclude adversus eos qui persequuntur me ;
dic animæ meæ : Salus tua ego sum.</verse><verse id="4">Confundantur et revereantur quærentes animam meam ;
avertantur retrorsum et confundantur cogitantes mihi mala.</verse><verse id="5">Fiant tamquam pulvis ante faciem venti,
et angelus Domini coarctans eos.</verse><verse id="6">Fiat via illorum tenebræ et lubricum,
et angelus Domini persequens eos.</verse><verse id="7">Quoniam gratis absconderunt mihi interitum laquei sui ; supervacue exprobraverunt animam meam.</verse><verse id="8">Veniat illi laqueus quem ignorat,
et captio quam abscondit apprehendat eum,
et in laqueum cadat in ipsum.</verse><verse id="9">Anima autem mea exsultabit in Domino,
et delectabitur super salutari suo.</verse><verse id="10">Omnia ossa mea dicent :
Domine, quis similis tibi ?
eripiens inopem de manu fortiorum ejus ;
egenum et pauperem a diripientibus eum.</verse><verse id="11">Surgentes testes iniqui,
quæ ignorabam interrogabant me.</verse><verse id="12">Retribuebant mihi mala pro bonis,
sterilitatem animæ meæ.</verse><verse id="13">Ego autem, cum mihi molesti essent, induebar cilicio ;
humiliabam in jejunio animam meam,
et oratio mea in sinu meo convertetur.</verse><verse id="14">Quasi proximum et quasi fratrem nostrum sic complacebam ;
quasi lugens et contristatus sic humiliabar.</verse><verse id="15">Et adversum me lætati sunt, et convenerunt ;
congregata sunt super me flagella, et ignoravi.</verse><verse id="16">Dissipati sunt, nec compuncti ;
tentaverunt me, subsannaverunt me subsannatione ;
frenduerunt super me dentibus suis.</verse><verse id="17">Domine, quando respicies ?
Restitue animam meam a malignitate eorum ;
a leonibus unicam meam.</verse><verse id="18">Confitebor tibi in ecclesia magna ; in populo gravi laudabo te.</verse><verse id="19">Non supergaudeant mihi qui adversantur mihi inique,
qui oderunt me gratis, et annuunt oculis.</verse><verse id="20">Quoniam mihi quidem pacifice loquebantur ;
et in iracundia terræ loquentes, dolos cogitabant.</verse><verse id="21">Et dilataverunt super me os suum ;
dixerunt : Euge, euge ! viderunt oculi nostri.</verse><verse id="22">Vidisti, Domine : ne sileas ;
Domine, ne discedas a me.</verse></chapter><chapter id="35"><verse id="1">In finem. Servo Domini ipsi David.</verse><verse id="2">Dixit injustus ut delinquat in semetipso :
non est timor Dei ante oculos ejus.</verse><verse id="3">Quoniam dolose egit in conspectu ejus,
ut inveniatur iniquitas ejus ad odium.</verse><verse id="4">Verba oris ejus iniquitas, et dolus ;
noluit intelligere ut bene ageret.</verse><verse id="5">Iniquitatem meditatus est in cubili suo ;
astitit omni viæ non bonæ :
malitiam autem non odivit.</verse><verse id="6">Domine, in cælo misericordia tua,
et veritas tua usque ad nubes.</verse><verse id="7">Justitia tua sicut montes Dei ;
judicia tua abyssus multa.
Homines et jumenta salvabis, Domine,</verse><verse id="8">quemadmodum multiplicasti misericordiam tuam, Deus.
Filii autem hominum in tegmine alarum tuarum sperabunt.</verse><verse id="9">Inebriabuntur ab ubertate domus tuæ,
et torrente voluptatis tuæ potabis eos :</verse><verse id="10">quoniam apud te est fons vitæ,
et in lumine tuo videbimus lumen.</verse><verse id="11">Prætende misericordiam tuam scientibus te,
et justitiam tuam his qui recto sunt corde.</verse><verse id="12">Non veniat mihi pes superbiæ,
et manus peccatoris non moveat me.</verse><verse id="13">Ibi ceciderunt qui operantur iniquitatem ;
expulsi sunt, nec potuerunt stare.</verse></chapter><chapter id="36"><verse id="1">Psalmus ipsi David.
Noli æmulari in malignantibus,
neque zelaveris facientes iniquitatem :</verse><verse id="2">quoniam tamquam fœnum velociter arescent,
et quemadmodum olera herbarum cito decident.</verse><verse id="3">Spera in Domino, et fac bonitatem ;
et inhabita terram, et pasceris in divitiis ejus.</verse><verse id="4">Delectare in Domino,
et dabit tibi petitiones cordis tui.</verse><verse id="5">Revela Domino viam tuam,
et spera in eo, et ipse faciet.</verse><verse id="6">Et educet quasi lumen justitiam tuam,
et judicium tuum tamquam meridiem.</verse><verse id="7">Subditus esto Domino, et ora eum.
Noli æmulari in eo qui prosperatur in via sua ;
in homine faciente injustitias.</verse><verse id="8">Desine ab ira, et derelinque furorem ;
noli æmulari ut maligneris.</verse><verse id="9">Quoniam qui malignantur exterminabuntur ;
sustinentes autem Dominum, ipsi hæreditabunt terram.</verse><verse id="10">Et adhuc pusillum, et non erit peccator ;
et quæres locum ejus, et non invenies.</verse><verse id="11">Mansueti autem hæreditabunt terram,
et delectabuntur in multitudine pacis.</verse><verse id="12">Observabit peccator justum,
et stridebit super eum dentibus suis.</verse></chapter><chapter id="37"><verse id="1">Psalmus David, in rememorationem de sabbato.</verse><verse id="2">Domine, ne in furore tuo arguas me,
neque in ira tua corripias me :</verse><verse id="3">quoniam sagittæ tuæ infixæ sunt mihi,
et confirmasti super me manum tuam.</verse><verse id="4">Non est sanitas in carne mea, a facie iræ tuæ ;
non est pax ossibus meis, a facie peccatorum meorum :</verse><verse id="5">quoniam iniquitates meæ supergressæ sunt caput meum,
et sicut onus grave gravatæ sunt super me.</verse><verse id="6">Putruerunt et corruptæ sunt cicatrices meæ,
a facie insipientiæ meæ.</verse><verse id="7">Miser factus sum et curvatus sum usque in finem ;
tota die contristatus ingrediebar.</verse><verse id="8">Quoniam lumbi mei impleti sunt illusionibus,
et non est sanitas in carne mea.</verse><verse id="9">Afflictus sum, et humiliatus sum nimis ;
rugiebam a gemitu cordis mei.</verse><verse id="10">Domine, ante te omne desiderium meum,
et gemitus meus a te non est absconditus.</verse><verse id="11">Cor meum conturbatum est ;
dereliquit me virtus mea, et lumen oculorum meorum,
et ipsum non est mecum.</verse><verse id="12">Amici mei et proximi mei adversum me appropinquaverunt, et steterunt ;
et qui juxta me erant, de longe steterunt :
et vim faciebant qui quærebant animam meam.</verse><verse id="13">Et qui inquirebant mala mihi, locuti sunt vanitates,
et dolos tota die meditabantur.</verse><verse id="14">Ego autem, tamquam surdus, non audiebam ;
et sicut mutus non aperiens os suum.</verse><verse id="15">Et factus sum sicut homo non audiens,
et non habens in ore suo redargutiones.</verse><verse id="16">Quoniam in te, Domine, speravi ;
tu exaudies me, Domine Deus meus.</verse><verse id="17">Quia dixi : Nequando supergaudeant mihi inimici mei ;
et dum commoventur pedes mei, super me magna locuti sunt.</verse><verse id="18">Quoniam ego in flagella paratus sum,
et dolor meus in conspectu meo semper.</verse><verse id="19">Quoniam iniquitatem meam annuntiabo,
et cogitabo pro peccato meo.</verse><verse id="20">Inimici autem mei vivunt, et confirmati sunt super me :
et multiplicati sunt qui oderunt me inique.</verse><verse id="21">Qui retribuunt mala pro bonis detrahebant mihi,
quoniam sequebar bonitatem.</verse><verse id="22">Ne derelinquas me, Domine Deus meus ;
ne discesseris a me.</verse><verse id="23">Intende in adjutorium meum,
Domine Deus salutis meæ.</verse></chapter><chapter id="38"><verse id="1">In finem, ipsi Idithun. Canticum David.</verse><verse id="2">Dixi : Custodiam vias meas :
ut non delinquam in lingua mea.
Posui ori meo custodiam,
cum consisteret peccator adversum me.</verse><verse id="3">Obmutui, et humiliatus sum, et silui a bonis ;
et dolor meus renovatus est.</verse><verse id="4">Concaluit cor meum intra me ;
et in meditatione mea exardescet ignis.</verse><verse id="5">Locutus sum in lingua mea :
Notum fac mihi, Domine, finem meum,
et numerum dierum meorum quis est,
ut sciam quid desit mihi.</verse><verse id="6">Ecce mensurabiles posuisti dies meos,
et substantia mea tamquam nihilum ante te.
Verumtamen universa vanitas, omnis homo vivens.</verse><verse id="7">Verumtamen in imagine pertransit homo ;
sed et frustra conturbatur :
thesaurizat, et ignorat cui congregabit ea.</verse><verse id="8">Et nunc quæ est exspectatio mea : nonne Dominus ?
et substantia mea apud te est.</verse><verse id="9">Ab omnibus iniquitatibus meis erue me :
opprobrium insipienti dedisti me.</verse><verse id="10">Obmutui, et non aperui os meum,
quoniam tu fecisti ;</verse><verse id="11">amove a me plagas tuas.</verse><verse id="12">A fortitudine manus tuæ ego defeci in increpationibus :
propter iniquitatem corripuisti hominem.
Et tabescere fecisti sicut araneam animam ejus :
verumtamen vane conturbatur omnis homo.</verse><verse id="13">Exaudi orationem meam, Domine, et deprecationem meam ;
auribus percipe lacrimas meas.
Ne sileas, quoniam advena ego sum apud te,
et peregrinus sicut omnes patres mei.</verse><verse id="14">Remitte mihi, ut refrigerer
priusquam abeam et amplius non ero.</verse></chapter><chapter id="39"><verse id="1">In finem. Psalmus ipsi David.</verse><verse id="2">Exspectans exspectavi Dominum,
et intendit mihi.</verse><verse id="3">Et exaudivit preces meas,
et eduxit me de lacu miseriæ et de luto fæcis.
Et statuit super petram pedes meos,
et direxit gressus meos.</verse><verse id="4">Et immisit in os meum canticum novum,
carmen Deo nostro.
Videbunt multi, et timebunt,
et sperabunt in Domino.</verse><verse id="5">Beatus vir cujus est nomen Domini spes ejus,
et non respexit in vanitates et insanias falsas.</verse><verse id="6">Multa fecisti tu, Domine Deus meus, mirabilia tua ;
et cogitationibus tuis non est qui similis sit tibi.
Annuntiavi et locutus sum :
multiplicati sunt super numerum.</verse><verse id="7">Sacrificium et oblationem noluisti ;
aures autem perfecisti mihi.
Holocaustum et pro peccato non postulasti ;</verse><verse id="8">tunc dixi : Ecce venio.
In capite libri scriptum est de me,</verse><verse id="9">ut facerem voluntatem tuam.
Deus meus, volui,
et legem tuam in medio cordis mei.</verse><verse id="10">Annuntiavi justitiam tuam in ecclesia magna ;
ecce labia mea non prohibebo : Domine, tu scisti.</verse><verse id="11">Justitiam tuam non abscondi in corde meo ;
veritatem tuam et salutare tuum dixi ;
non abscondi misericordiam tuam et veritatem tuam a concilio multo.</verse><verse id="12">Tu autem, Domine, ne longe facias miserationes tuas a me ;
misericordia tua et veritas tua semper susceperunt me.</verse><verse id="13">Quoniam circumdederunt me mala quorum non est numerus ;
comprehenderunt me iniquitates meæ, et non potui ut viderem.
Multiplicatæ sunt super capillos capitis mei,
et cor meum dereliquit me.</verse></chapter><chapter id="40"><verse id="1">In finem. Psalmus ipsi David.</verse><verse id="2">Beatus qui intelligit super egenum et pauperem :
in die mala liberabit eum Dominus.</verse><verse id="3">Dominus conservet eum, et vivificet eum,
et beatum faciat eum in terra,
et non tradat eum in animam inimicorum ejus.</verse><verse id="4">Dominus opem ferat illi super lectum doloris ejus ;
universum stratum ejus versasti in infirmitate ejus.</verse><verse id="5">Ego dixi : Domine, miserere mei ;
sana animam meam, quia peccavi tibi.</verse><verse id="6">Inimici mei dixerunt mala mihi :
Quando morietur, et peribit nomen ejus ?</verse><verse id="7">Et si ingrediebatur ut videret, vana loquebatur ;
cor ejus congregavit iniquitatem sibi.
Egrediebatur foras et loquebatur.</verse><verse id="8">In idipsum adversum me susurrabant omnes inimici mei ;
adversum me cogitabant mala mihi.</verse><verse id="9">Verbum iniquum constituerunt adversum me :
Numquid qui dormit non adjiciet ut resurgat ?</verse><verse id="10">Etenim homo pacis meæ in quo speravi,
qui edebat panes meos,
magnificavit super me supplantationem.</verse><verse id="11">Tu autem, Domine, miserere mei,
et resuscita me ; et retribuam eis.</verse><verse id="12">In hoc cognovi quoniam voluisti me,
quoniam non gaudebit inimicus meus super me.</verse><verse id="13">Me autem propter innocentiam suscepisti ;
et confirmasti me in conspectu tuo in æternum.</verse><verse id="14">Benedictus Dominus Deus Israël
a sæculo et usque in sæculum. Fiat, fiat.</verse></chapter><chapter id="41"><verse id="1">In finem. Intellectus filiis Core.</verse><verse id="2">Quemadmodum desiderat cervus ad fontes aquarum,
ita desiderat anima mea ad te, Deus.</verse><verse id="3">Sitivit anima mea ad Deum fortem, vivum ;
quando veniam, et apparebo ante faciem Dei ?</verse><verse id="4">Fuerunt mihi lacrimæ meæ panes die ac nocte,
dum dicitur mihi quotidie : Ubi est Deus tuus ?</verse><verse id="5">Hæc recordatus sum, et effudi in me animam meam,
quoniam transibo in locum tabernaculi admirabilis, usque ad domum Dei,
in voce exsultationis et confessionis, sonus epulantis.</verse><verse id="6">Quare tristis es, anima mea ?
et quare conturbas me ?
Spera in Deo, quoniam adhuc confitebor illi,
salutare vultus mei,</verse><verse id="7">et Deus meus.
Ad meipsum anima mea conturbata est :
propterea memor ero tui de terra Jordanis et Hermoniim a monte modico.</verse><verse id="8">Abyssus abyssum invocat, in voce cataractarum tuarum ;
omnia excelsa tua, et fluctus tui super me transierunt.</verse><verse id="9">In die mandavit Dominus misericordiam suam,
et nocte canticum ejus ;
apud me oratio Deo vitæ meæ.</verse><verse id="10">Dicam Deo : Susceptor meus es ;
quare oblitus es mei ?
et quare contristatus incedo, dum affligit me inimicus ?</verse><verse id="11">Dum confringuntur ossa mea,
exprobraverunt mihi qui tribulant me inimici mei,
dum dicunt mihi per singulos dies : Ubi est Deus tuus ?</verse><verse id="12">Quare tristis es, anima mea ?
et quare conturbas me ?
Spera in Deo, quoniam adhuc confitebor illi,
salutare vultus mei, et Deus meus.</verse></chapter><chapter id="42"><verse id="1">Psalmus David.
Judica me, Deus, et discerne causam meam de gente non sancta :
ab homine iniquo et doloso erue me.</verse><verse id="2">Quia tu es, Deus, fortitudo mea : quare me repulisti ?
et quare tristis incedo, dum affligit me inimicus ?</verse><verse id="3">Emitte lucem tuam et veritatem tuam :
ipsa me deduxerunt, et adduxerunt
in montem sanctum tuum, et in tabernacula tua.</verse><verse id="4">Et introibo ad altare Dei,
ad Deum qui lætificat juventutem meam.
Confitebor tibi in cithara, Deus, Deus meus.</verse><verse id="5">Quare tristis es, anima mea ?
et quare conturbas me ?
Spera in Deo, quoniam adhuc confitebor illi,
salutare vultus mei, et Deus meus.</verse></chapter><chapter id="43"><verse id="1">In finem. Filiis Core ad intellectum.</verse><verse id="2">Deus, auribus nostris audivimus,
patres nostri annuntiaverunt nobis,
opus quod operatus es in diebus eorum,
et in diebus antiquis.</verse><verse id="3">Manus tua gentes disperdidit, et plantasti eos ;
afflixisti populos, et expulisti eos.</verse><verse id="4">Nec enim in gladio suo possederunt terram,
et brachium eorum non salvavit eos :
sed dextera tua et brachium tuum,
et illuminatio vultus tui, quoniam complacuisti in eis.</verse><verse id="5">Tu es ipse rex meus et Deus meus,
qui mandas salutes Jacob.</verse></chapter><chapter id="44"><verse id="1">In finem, pro iis qui commutabuntur. Filiis Core, ad intellectum. Canticum pro dilecto.</verse><verse id="2">Eructavit cor meum verbum bonum :
dico ego opera mea regi.
Lingua mea calamus scribæ
velociter scribentis.</verse><verse id="3">Speciosus forma præ filiis hominum,
diffusa est gratia in labiis tuis :
propterea benedixit te Deus in æternum.</verse><verse id="4">Accingere gladio tuo super femur tuum, potentissime.</verse><verse id="5">Specie tua et pulchritudine tua
intende, prospere procede, et regna,
propter veritatem, et mansuetudinem, et justitiam ;
et deducet te mirabiliter dextera tua.</verse><verse id="6">Sagittæ tuæ acutæ :
populi sub te cadent,
in corda inimicorum regis.</verse><verse id="7">Sedes tua, Deus, in sæculum sæculi ;
virga directionis virga regni tui.</verse><verse id="8">Dilexisti justitiam, et odisti iniquitatem ;
propterea unxit te Deus, Deus tuus,
oleo lætitiæ, præ consortibus tuis.</verse><verse id="9">Myrrha, et gutta, et casia a vestimentis tuis,
a domibus eburneis ; ex quibus delectaverunt te</verse><verse id="10">filiæ regum in honore tuo.
Astitit regina a dextris tuis
in vestitu deaurato, circumdata varietate.</verse><verse id="11">Audi, filia, et vide, et inclina aurem tuam ;
et obliviscere populum tuum, et domum patris tui.</verse><verse id="12">Et concupiscet rex decorem tuum,
quoniam ipse est Dominus Deus tuus, et adorabunt eum.</verse><verse id="13">Et filiæ Tyri in muneribus vultum tuum deprecabuntur ;
omnes divites plebis.</verse><verse id="14">Omnis gloria ejus filiæ regis ab intus,
in fimbriis aureis,</verse><verse id="15">circumamicta varietatibus.
Adducentur regi virgines post eam ;
proximæ ejus afferentur tibi.</verse><verse id="16">Afferentur in lætitia et exsultatione ;
adducentur in templum regis.</verse><verse id="17">Pro patribus tuis nati sunt tibi filii ;
constitues eos principes super omnem terram.</verse><verse id="18">Memores erunt nominis tui in omni generatione et generationem :
propterea populi confitebuntur tibi in æternum, et in sæculum sæculi.</verse></chapter><chapter id="45"><verse id="1">In finem, filiis Core, pro arcanis. Psalmus.</verse><verse id="2">Deus noster refugium et virtus ;
adjutor in tribulationibus quæ invenerunt nos nimis.</verse><verse id="3">Propterea non timebimus dum turbabitur terra,
et transferentur montes in cor maris.</verse><verse id="4">Sonuerunt, et turbatæ sunt aquæ eorum ;
conturbati sunt montes in fortitudine ejus.</verse><verse id="5">Fluminis impetus lætificat civitatem Dei :
sanctificavit tabernaculum suum Altissimus.</verse><verse id="6">Deus in medio ejus, non commovebitur ;
adjuvabit eam Deus mane diluculo.</verse><verse id="7">Conturbatæ sunt gentes, et inclinata sunt regna :
dedit vocem suam, mota est terra.</verse><verse id="8">Dominus virtutum nobiscum ;
susceptor noster Deus Jacob.</verse><verse id="9">Venite, et videte opera Domini,
quæ posuit prodigia super terram,</verse><verse id="10">auferens bella usque ad finem terræ.
Arcum conteret, et confringet arma,
et scuta comburet igni.</verse><verse id="11">Vacate, et videte quoniam ego sum Deus ;
exaltabor in gentibus, et exaltabor in terra.</verse><verse id="12">Dominus virtutum nobiscum ;
susceptor noster Deus Jacob.</verse></chapter><chapter id="46"><verse id="1">In finem, pro filiis Core. Psalmus.</verse><verse id="2">Omnes gentes, plaudite manibus ;
jubilate Deo in voce exsultationis :</verse><verse id="3">quoniam Dominus excelsus, terribilis,
rex magnus super omnem terram.</verse><verse id="4">Subjecit populos nobis,
et gentes sub pedibus nostris.</verse><verse id="5">Elegit nobis hæreditatem suam ;
speciem Jacob quam dilexit.</verse><verse id="6">Ascendit Deus in jubilo,
et Dominus in voce tubæ.</verse><verse id="7">Psallite Deo nostro, psallite ;
psallite regi nostro, psallite :</verse><verse id="8">quoniam rex omnis terræ Deus,
psallite sapienter.</verse><verse id="9">Regnabit Deus super gentes ;
Deus sedet super sedem sanctam suam.</verse><verse id="10">Principes populorum congregati sunt cum Deo Abraham,
quoniam dii fortes terræ vehementer elevati sunt.</verse></chapter><chapter id="47"><verse id="1">Psalmus cantici. Filiis Core, secunda sabbati.</verse><verse id="2">Magnus Dominus et laudabilis nimis,
in civitate Dei nostri, in monte sancto ejus.</verse><verse id="3">Fundatur exsultatione universæ terræ mons Sion ;
latera aquilonis, civitas regis magni.</verse><verse id="4">Deus in domibus ejus cognoscetur
cum suscipiet eam.</verse><verse id="5">Quoniam ecce reges terræ congregati sunt ;
convenerunt in unum.</verse><verse id="6">Ipsi videntes, sic admirati sunt,
conturbati sunt, commoti sunt.</verse><verse id="7">Tremor apprehendit eos ;
ibi dolores ut parturientis :</verse><verse id="8">in spiritu vehementi conteres naves Tharsis.</verse><verse id="9">Sicut audivimus, sic vidimus,
in civitate Domini virtutum, in civitate Dei nostri :
Deus fundavit eam in æternum.</verse></chapter><chapter id="48"><verse id="1">In finem, filiis Core. Psalmus.</verse><verse id="2">Audite hæc, omnes gentes ;
auribus percipite, omnes qui habitatis orbem :</verse><verse id="3">quique terrigenæ et filii hominum,
simul in unum dives et pauper.</verse><verse id="4">Os meum loquetur sapientiam,
et meditatio cordis mei prudentiam.</verse><verse id="5">Inclinabo in parabolam aurem meam ;
aperiam in psalterio propositionem meam.</verse><verse id="6">Cur timebo in die mala ?
iniquitas calcanei mei circumdabit me.</verse><verse id="7">Qui confidunt in virtute sua,
et in multitudine divitiarum suarum, gloriantur.</verse><verse id="8">Frater non redimit, redimet homo :
non dabit Deo placationem suam,</verse><verse id="9">et pretium redemptionis animæ suæ.
Et laborabit in æternum ;</verse><verse id="10">et vivet adhuc in finem.</verse><verse id="11">Non videbit interitum,
cum viderit sapientes morientes :
simul insipiens et stultus peribunt.
Et relinquent alienis divitias suas,</verse><verse id="12">et sepulchra eorum domus illorum in æternum ;
tabernacula eorum in progenie et progenie :
vocaverunt nomina sua in terris suis.</verse><verse id="13">Et homo, cum in honore esset, non intellexit.
Comparatus est jumentis insipientibus,
et similis factus est illis.</verse><verse id="14">Hæc via illorum scandalum ipsis ;
et postea in ore suo complacebunt.</verse></chapter><chapter id="49"><verse id="1">Psalmus Asaph.
Deus deorum Dominus locutus est,
et vocavit terram a solis ortu usque ad occasum.</verse><verse id="2">Ex Sion species decoris ejus :</verse><verse id="3">Deus manifeste veniet ;
Deus noster, et non silebit.
Ignis in conspectu ejus exardescet ;
et in circuitu ejus tempestas valida.</verse><verse id="4">Advocabit cælum desursum, et terram,
discernere populum suum.</verse><verse id="5">Congregate illi sanctos ejus,
qui ordinant testamentum ejus super sacrificia.</verse><verse id="6">Et annuntiabunt cæli justitiam ejus,
quoniam Deus judex est.</verse><verse id="7">Audi, populus meus, et loquar ;
Israël, et testificabor tibi :
Deus, Deus tuus ego sum.</verse><verse id="8">Non in sacrificiis tuis arguam te ;
holocausta autem tua in conspectu meo sunt semper.</verse><verse id="9">Non accipiam de domo tua vitulos,
neque de gregibus tuis hircos :</verse><verse id="10">quoniam meæ sunt omnes feræ silvarum,
jumenta in montibus, et boves.</verse><verse id="11">Cognovi omnia volatilia cæli,
et pulchritudo agri mecum est.</verse><verse id="12">Si esuriero, non dicam tibi :
meus est enim orbis terræ et plenitudo ejus.</verse><verse id="13">Numquid manducabo carnes taurorum ?
aut sanguinem hircorum potabo ?</verse><verse id="14">Immola Deo sacrificium laudis,
et redde Altissimo vota tua.</verse><verse id="15">Et invoca me in die tribulationis :
eruam te, et honorificabis me.</verse><verse id="16">Peccatori autem dixit Deus : Quare tu enarras justitias meas ?
et assumis testamentum meum per os tuum ?</verse><verse id="17">Tu vero odisti disciplinam,
et projecisti sermones meos retrorsum.</verse><verse id="18">Si videbas furem, currebas cum eo ;
et cum adulteris portionem tuam ponebas.</verse><verse id="19">Os tuum abundavit malitia,
et lingua tua concinnabat dolos.</verse><verse id="20">Sedens adversus fratrem tuum loquebaris,
et adversus filium matris tuæ ponebas scandalum.</verse></chapter><chapter id="50"><verse id="1">In finem. Psalmus David,</verse><verse id="2">cum venit ad eum Nathan propheta, quando intravit ad Bethsabee.</verse><verse id="3">Miserere mei, Deus, secundum magnam misericordiam tuam ;
et secundum multitudinem miserationum tuarum, dele iniquitatem meam.</verse><verse id="4">Amplius lava me ab iniquitate mea,
et a peccato meo munda me.</verse><verse id="5">Quoniam iniquitatem meam ego cognosco,
et peccatum meum contra me est semper.</verse><verse id="6">Tibi soli peccavi, et malum coram te feci ;
ut justificeris in sermonibus tuis,
et vincas cum judicaris.</verse><verse id="7">Ecce enim in iniquitatibus conceptus sum,
et in peccatis concepit me mater mea.</verse><verse id="8">Ecce enim veritatem dilexisti ;
incerta et occulta sapientiæ tuæ manifestasti mihi.</verse><verse id="9">Asperges me hyssopo, et mundabor ;
lavabis me, et super nivem dealbabor.</verse><verse id="10">Auditui meo dabis gaudium et lætitiam,
et exsultabunt ossa humiliata.</verse><verse id="11">Averte faciem tuam a peccatis meis,
et omnes iniquitates meas dele.</verse><verse id="12">Cor mundum crea in me, Deus,
et spiritum rectum innova in visceribus meis.</verse><verse id="13">Ne projicias me a facie tua,
et spiritum sanctum tuum ne auferas a me.</verse><verse id="14">Redde mihi lætitiam salutaris tui,
et spiritu principali confirma me.</verse><verse id="15">Docebo iniquos vias tuas,
et impii ad te convertentur.</verse><verse id="16">Libera me de sanguinibus, Deus, Deus salutis meæ,
et exsultabit lingua mea justitiam tuam.</verse><verse id="17">Domine, labia mea aperies,
et os meum annuntiabit laudem tuam.</verse><verse id="18">Quoniam si voluisses sacrificium, dedissem utique ;
holocaustis non delectaberis.</verse><verse id="19">Sacrificium Deo spiritus contribulatus ;
cor contritum et humiliatum, Deus, non despicies.</verse><verse id="20">Benigne fac, Domine, in bona voluntate tua Sion,
ut ædificentur muri Jerusalem.</verse><verse id="21">Tunc acceptabis sacrificium justitiæ, oblationes et holocausta ;
tunc imponent super altare tuum vitulos.</verse></chapter><chapter id="51"><verse id="1">In finem. Intellectus David,</verse><verse id="2">cum venit Doëg Idumæus, et nuntiavit Sauli : Venit David in domum Achimelech.</verse><verse id="3">Quid gloriaris in malitia,
qui potens es in iniquitate ?</verse><verse id="4">Tota die injustitiam cogitavit lingua tua ;
sicut novacula acuta fecisti dolum.</verse><verse id="5">Dilexisti malitiam super benignitatem ;
iniquitatem magis quam loqui æquitatem.</verse><verse id="6">Dilexisti omnia verba præcipitationis ;
lingua dolosa.</verse><verse id="7">Propterea Deus destruet te in finem ;
evellet te, et emigrabit te de tabernaculo tuo,
et radicem tuam de terra viventium.</verse><verse id="8">Videbunt justi, et timebunt ;
et super eum ridebunt, et dicent :</verse><verse id="9">Ecce homo qui non posuit Deum adjutorem suum ;
sed speravit in multitudine divitiarum suarum,
et prævaluit in vanitate sua.</verse><verse id="10">Ego autem, sicut oliva fructifera in domo Dei ;
speravi in misericordia Dei, in æternum et in sæculum sæculi.</verse><verse id="11">Confitebor tibi in sæculum, quia fecisti ;
et exspectabo nomen tuum,
quoniam bonum est in conspectu sanctorum tuorum.</verse></chapter><chapter id="52"><verse id="1">In finem, pro Maëleth intelligentiæ David.
Dixit insipiens in corde suo : Non est Deus.</verse><verse id="2">Corrupti sunt, et abominabiles facti sunt in iniquitatibus ;
non est qui faciat bonum.</verse><verse id="3">Deus de cælo prospexit super filios hominum,
ut videat si est intelligens, aut requirens Deum.</verse><verse id="4">Omnes declinaverunt ; simul inutiles facti sunt :
non est qui faciat bonum, non est usque ad unum.</verse><verse id="5">Nonne scient omnes qui operantur iniquitatem,
qui devorant plebem meam ut cibum panis ?</verse><verse id="6">Deum non invocaverunt ;
illic trepidaverunt timore, ubi non erat timor.
Quoniam Deus dissipavit ossa eorum qui hominibus placent :
confusi sunt, quoniam Deus sprevit eos.</verse><verse id="7">Quis dabit ex Sion salutare Israël ?
cum converterit Deus captivitatem plebis suæ,
exsultabit Jacob, et lætabitur Israël.</verse></chapter><chapter id="53"><verse id="1">In finem, in carminibus. Intellectus David,</verse><verse id="2">cum venissent Ziphæi, et dixissent ad Saul : Nonne David absconditus est apud nos ?</verse><verse id="3">Deus, in nomine tuo salvum me fac,
et in virtute tua judica me.</verse><verse id="4">Deus, exaudi orationem meam ;
auribus percipe verba oris mei.</verse><verse id="5">Quoniam alieni insurrexerunt adversum me,
et fortes quæsierunt animam meam,
et non proposuerunt Deum ante conspectum suum.</verse><verse id="6">Ecce enim Deus adjuvat me,
et Dominus susceptor est animæ meæ.</verse></chapter><chapter id="54"><verse id="1">In finem, in carminibus. Intellectus David.</verse><verse id="2">Exaudi, Deus, orationem meam,
et ne despexeris deprecationem meam :</verse><verse id="3">intende mihi, et exaudi me.
Contristatus sum in exercitatione mea,
et conturbatus sum</verse><verse id="4">a voce inimici, et a tribulatione peccatoris.
Quoniam declinaverunt in me iniquitates,
et in ira molesti erant mihi.</verse><verse id="5">Cor meum conturbatum est in me,
et formido mortis cecidit super me.</verse><verse id="6">Timor et tremor venerunt super me,
et contexerunt me tenebræ.</verse><verse id="7">Et dixi : Quis dabit mihi pennas sicut columbæ,
et volabo, et requiescam ?</verse></chapter><chapter id="55"><verse id="1">In finem, pro populo qui a sanctis longe factus est. David in tituli inscriptionem, cum tenuerunt eum Allophyli in Geth.</verse><verse id="2">Miserere mei, Deus, quoniam conculcavit me homo ;
tota die impugnans, tribulavit me.</verse><verse id="3">Conculcaverunt me inimici mei tota die,
quoniam multi bellantes adversum me.</verse><verse id="4">Ab altitudine diei timebo :
ego vero in te sperabo.</verse><verse id="5">In Deo laudabo sermones meos ;
in Deo speravi :
non timebo quid faciat mihi caro.</verse><verse id="6">Tota die verba mea execrabantur ;
adversum me omnes cogitationes eorum in malum.</verse><verse id="7">Inhabitabunt, et abscondent ;
ipsi calcaneum meum observabunt.
Sicut sustinuerunt animam meam,</verse><verse id="8">pro nihilo salvos facies illos ;
in ira populos confringes.</verse><verse id="9">Deus, vitam meam annuntiavi tibi ;
posuisti lacrimas meas in conspectu tuo,
sicut et in promissione tua :</verse><verse id="10">tunc convertentur inimici mei retrorsum.
In quacumque die invocavero te,
ecce cognovi quoniam Deus meus es.</verse><verse id="11">In Deo laudabo verbum ;
in Domino laudabo sermonem.
In Deo speravi :
non timebo quid faciat mihi homo.</verse><verse id="12">In me sunt, Deus, vota tua,
quæ reddam, laudationes tibi :</verse><verse id="13">quoniam eripuisti animam meam de morte,
et pedes meos de lapsu,
ut placeam coram Deo in lumine viventium.</verse></chapter><chapter id="56"><verse id="1">In finem, ne disperdas. David in tituli inscriptionem, cum fugeret a facie Saul in speluncam.</verse><verse id="2">Miserere mei, Deus, miserere mei,
quoniam in te confidit anima mea.
Et in umbra alarum tuarum sperabo,
donec transeat iniquitas.</verse><verse id="3">Clamabo ad Deum altissimum,
Deum qui benefecit mihi.</verse><verse id="4">Misit de cælo, et liberavit me ;
dedit in opprobrium conculcantes me.
Misit Deus misericordiam suam et veritatem suam,</verse><verse id="5">et eripuit animam meam de medio catulorum leonum.
Dormivi conturbatus.
Filii hominum dentes eorum arma et sagittæ,
et lingua eorum gladius acutus.</verse><verse id="6">Exaltare super cælos, Deus,
et in omnem terram gloria tua.</verse><verse id="7">Laqueum paraverunt pedibus meis,
et incurvaverunt animam meam.
Foderunt ante faciem meam foveam,
et inciderunt in eam.</verse><verse id="8">Paratum cor meum, Deus, paratum cor meum ;
cantabo, et psalmum dicam.</verse><verse id="9">Exsurge, gloria mea ;
exsurge, psalterium et cithara :
exsurgam diluculo.</verse><verse id="10">Confitebor tibi in populis, Domine,
et psalmum dicam tibi in gentibus :</verse><verse id="11">quoniam magnificata est usque ad cælos misericordia tua,
et usque ad nubes veritas tua.</verse><verse id="12">Exaltare super cælos, Deus,
et super omnem terram gloria tua.</verse></chapter><chapter id="57"><verse id="1">In finem, ne disperdas. David in tituli inscriptionem.</verse><verse id="2">Si vere utique justitiam loquimini,
recta judicate, filii hominum.</verse><verse id="3">Etenim in corde iniquitates operamini ;
in terra injustitias manus vestræ concinnant.</verse><verse id="4">Alienati sunt peccatores a vulva ;
erraverunt ab utero :
locuti sunt falsa.</verse><verse id="5">Furor illis secundum similitudinem serpentis,
sicut aspidis surdæ et obturantis aures suas,</verse><verse id="6">quæ non exaudiet vocem incantantium,
et venefici incantantis sapienter.</verse><verse id="7">Deus conteret dentes eorum in ore ipsorum ;
molas leonum confringet Dominus.</verse><verse id="8">Ad nihilum devenient tamquam aqua decurrens ;
intendit arcum suum donec infirmentur.</verse><verse id="9">Sicut cera quæ fluit auferentur ;
supercecidit ignis, et non viderunt solem.</verse><verse id="10">Priusquam intelligerent spinæ vestræ rhamnum,
sicut viventes sic in ira absorbet eos.</verse><verse id="11">Lætabitur justus cum viderit vindictam ;
manus suas lavabit in sanguine peccatoris.</verse></chapter><chapter id="58"><verse id="1">In finem, ne disperdas. David in tituli inscriptionem, quando misit Saul et custodivit domum ejus ut eum interficeret.</verse><verse id="2">Eripe me de inimicis meis, Deus meus,
et ab insurgentibus in me libera me.</verse><verse id="3">Eripe me de operantibus iniquitatem,
et de viris sanguinum salva me.</verse><verse id="4">Quia ecce ceperunt animam meam ;
irruerunt in me fortes.</verse><verse id="5">Neque iniquitas mea, neque peccatum meum, Domine ;
sine iniquitate cucurri, et direxi.</verse><verse id="6">Exsurge in occursum meum, et vide :
et tu, Domine Deus virtutum, Deus Israël,
intende ad visitandas omnes gentes :
non miserearis omnibus qui operantur iniquitatem.</verse><verse id="7">Convertentur ad vesperam, et famem patientur ut canes :
et circuibunt civitatem.</verse><verse id="8">Ecce loquentur in ore suo,
et gladius in labiis eorum : quoniam quis audivit ?</verse><verse id="9">Et tu, Domine, deridebis eos ;
ad nihilum deduces omnes gentes.</verse><verse id="10">Fortitudinem meam ad te custodiam,
quia, Deus, susceptor meus es :</verse><verse id="11">Deus meus misericordia ejus præveniet me.</verse></chapter><chapter id="59"><verse id="1">In finem, pro his qui immutabuntur, in tituli inscriptionem ipsi David, in doctrinam,</verse><verse id="2">cum succendit Mesopotamiam Syriæ et Sobal, et convertit Joab, et percussit Idumæam in valle Salinarum duodecim millia.</verse><verse id="3">Deus, repulisti nos, et destruxisti nos ;
iratus es, et misertus es nobis.</verse><verse id="4">Commovisti terram, et conturbasti eam ;
sana contritiones ejus, quia commota est.</verse><verse id="5">Ostendisti populo tuo dura ;
potasti nos vino compunctionis.</verse><verse id="6">Dedisti metuentibus te significationem,
ut fugiant a facie arcus ;
ut liberentur dilecti tui.</verse><verse id="7">Salvum fac dextera tua, et exaudi me.</verse><verse id="8">Deus locutus est in sancto suo :
lætabor, et partibor Sichimam ;
et convallem tabernaculorum metibor.</verse><verse id="9">Meus est Galaad, et meus est Manasses ;
et Ephraim fortitudo capitis mei.
Juda rex meus ;</verse><verse id="10">Moab olla spei meæ.
In Idumæam extendam calceamentum meum :
mihi alienigenæ subditi sunt.</verse><verse id="11">Quis deducet me in civitatem munitam ?
quis deducet me usque in Idumæam ?</verse><verse id="12">nonne tu, Deus, qui repulisti nos ?
et non egredieris, Deus, in virtutibus nostris ?</verse><verse id="13">Da nobis auxilium de tribulatione,
quia vana salus hominis.</verse><verse id="14">In Deo faciemus virtutem ;
et ipse ad nihilum deducet tribulantes nos.</verse></chapter><chapter id="60"><verse id="1">In finem. In hymnis David.</verse><verse id="2">Exaudi, Deus, deprecationem meam ;
intende orationi meæ.</verse><verse id="3">A finibus terræ ad te clamavi, dum anxiaretur cor meum ;
in petra exaltasti me.
Deduxisti me,</verse><verse id="4">quia factus es spes mea :
turris fortitudinis a facie inimici.</verse><verse id="5">Inhabitabo in tabernaculo tuo in sæcula ;
protegar in velamento alarum tuarum.</verse><verse id="6">Quoniam tu, Deus meus, exaudisti orationem meam ;
dedisti hæreditatem timentibus nomen tuum.</verse><verse id="7">Dies super dies regis adjicies ;
annos ejus usque in diem generationis et generationis.</verse><verse id="8">Permanet in æternum in conspectu Dei :
misericordiam et veritatem ejus quis requiret ?</verse><verse id="9">Sic psalmum dicam nomini tuo in sæculum sæculi,
ut reddam vota mea de die in diem.</verse></chapter><chapter id="61"><verse id="1">In finem, pro Idithun. Psalmus David.</verse><verse id="2">Nonne Deo subjecta erit anima mea ?
ab ipso enim salutare meum.</verse><verse id="3">Nam et ipse Deus meus et salutaris meus ;
susceptor meus, non movebor amplius.</verse><verse id="4">Quousque irruitis in hominem ?
interficitis universi vos,
tamquam parieti inclinato et maceriæ depulsæ.</verse><verse id="5">Verumtamen pretium meum cogitaverunt repellere ;
cucurri in siti :
ore suo benedicebant,
et corde suo maledicebant.</verse><verse id="6">Verumtamen Deo subjecta esto, anima mea,
quoniam ab ipso patientia mea :</verse><verse id="7">quia ipse Deus meus et salvator meus,
adjutor meus, non emigrabo.</verse><verse id="8">In Deo salutare meum et gloria mea ;
Deus auxilii mei, et spes mea in Deo est.</verse></chapter><chapter id="62"><verse id="1">Psalmus David, cum esset in deserto Idumææ.</verse><verse id="2">Deus, Deus meus, ad te de luce vigilo.
Sitivit in te anima mea ; quam multipliciter tibi caro mea !</verse><verse id="3">In terra deserta, et invia, et inaquosa,
sic in sancto apparui tibi,
ut viderem virtutem tuam et gloriam tuam.</verse><verse id="4">Quoniam melior est misericordia tua super vitas,
labia mea laudabunt te.</verse><verse id="5">Sic benedicam te in vita mea,
et in nomine tuo levabo manus meas.</verse><verse id="6">Sicut adipe et pinguedine repleatur anima mea,
et labiis exsultationis laudabit os meum.</verse><verse id="7">Si memor fui tui super stratum meum,
in matutinis meditabor in te.</verse><verse id="8">Quia fuisti adjutor meus,
et in velamento alarum tuarum exsultabo.</verse><verse id="9">Adhæsit anima mea post te ;
me suscepit dextera tua.</verse><verse id="10">Ipsi vero in vanum quæsierunt animam meam :
introibunt in inferiora terræ ;</verse><verse id="11">tradentur in manus gladii :
partes vulpium erunt.</verse><verse id="12">Rex vero lætabitur in Deo ;
laudabuntur omnes qui jurant in eo :
quia obstructum est os loquentium iniqua.</verse></chapter><chapter id="63"><verse id="1">In finem. Psalmus David.</verse><verse id="2">Exaudi, Deus, orationem meam cum deprecor ;
a timore inimici eripe animam meam.</verse><verse id="3">Protexisti me a conventu malignantium,
a multitudine operantium iniquitatem.</verse><verse id="4">Quia exacuerunt ut gladium linguas suas ;
intenderunt arcum rem amaram,</verse><verse id="5">ut sagittent in occultis immaculatum.</verse><verse id="6">Subito sagittabunt eum, et non timebunt ;
firmaverunt sibi sermonem nequam.
Narraverunt ut absconderent laqueos ;
dixerunt : Quis videbit eos ?</verse><verse id="7">Scrutati sunt iniquitates ;
defecerunt scrutantes scrutinio.
Accedet homo ad cor altum,</verse><verse id="8">et exaltabitur Deus.
Sagittæ parvulorum factæ sunt plagæ eorum,</verse><verse id="9">et infirmatæ sunt contra eos linguæ eorum.
Conturbati sunt omnes qui videbant eos,</verse><verse id="10">et timuit omnis homo.
Et annuntiaverunt opera Dei,
et facta ejus intellexerunt.</verse><verse id="11">Lætabitur justus in Domino, et sperabit in eo,
et laudabuntur omnes recti corde.</verse></chapter><chapter id="64"><verse id="1">In finem. Psalmus David, canticum Jeremiæ et Ezechielis populo transmigrationis, cum inciperent exire.</verse><verse id="2">Te decet hymnus, Deus, in Sion,
et tibi reddetur votum in Jerusalem.</verse><verse id="3">Exaudi orationem meam ;
ad te omnis caro veniet.</verse><verse id="4">Verba iniquorum prævaluerunt super nos,
et impietatibus nostris tu propitiaberis.</verse><verse id="5">Beatus quem elegisti et assumpsisti :
inhabitabit in atriis tuis.
Replebimur in bonis domus tuæ ;
sanctum est templum tuum,</verse><verse id="6">mirabile in æquitate.
Exaudi nos, Deus, salutaris noster,
spes omnium finium terræ, et in mari longe.</verse><verse id="7">Præparans montes in virtute tua,
accinctus potentia ;</verse><verse id="8">qui conturbas profundum maris,
sonum fluctuum ejus.
Turbabuntur gentes,</verse><verse id="9">et timebunt qui habitant terminos a signis tuis ;
exitus matutini et vespere delectabis.</verse><verse id="10">Visitasti terram, et inebriasti eam ;
multiplicasti locupletare eam.
Flumen Dei repletum est aquis ; parasti cibum illorum :
quoniam ita est præparatio ejus.</verse></chapter><chapter id="65"><verse id="1">In finem. Canticum psalmi resurrectionis.
Jubilate Deo, omnis terra ;</verse><verse id="2">psalmum dicite nomini ejus ;
date gloriam laudi ejus.</verse><verse id="3">Dicite Deo : Quam terribilia sunt opera tua, Domine !
in multitudine virtutis tuæ mentientur tibi inimici tui.</verse><verse id="4">Omnis terra adoret te, et psallat tibi ;
psalmum dicat nomini tuo.</verse><verse id="5">Venite, et videte opera Dei :
terribilis in consiliis super filios hominum.</verse><verse id="6">Qui convertit mare in aridam ;
in flumine pertransibunt pede :
ibi lætabimur in ipso.</verse><verse id="7">Qui dominatur in virtute sua in æternum ;
oculi ejus super gentes respiciunt :
qui exasperant non exaltentur in semetipsis.</verse><verse id="8">Benedicite, gentes, Deum nostrum,
et auditam facite vocem laudis ejus :</verse><verse id="9">qui posuit animam meam ad vitam,
et non dedit in commotionem pedes meos.</verse><verse id="10">Quoniam probasti nos, Deus ;
igne nos examinasti, sicut examinatur argentum.</verse><verse id="11">Induxisti nos in laqueum ;
posuisti tribulationes in dorso nostro ;</verse><verse id="12">imposuisti homines super capita nostra.
Transivimus per ignem et aquam,
et eduxisti nos in refrigerium.</verse><verse id="13">Introibo in domum tuam in holocaustis ;
reddam tibi vota mea</verse></chapter><chapter id="66"><verse id="1">In finem, in hymnis. Psalmus cantici David.</verse><verse id="2">Deus misereatur nostri, et benedicat nobis ;
illuminet vultum suum super nos, et misereatur nostri :</verse><verse id="3">ut cognoscamus in terra viam tuam,
in omnibus gentibus salutare tuum.</verse><verse id="4">Confiteantur tibi populi, Deus :
confiteantur tibi populi omnes.</verse><verse id="5">Lætentur et exsultent gentes,
quoniam judicas populos in æquitate,
et gentes in terra dirigis.</verse><verse id="6">Confiteantur tibi populi, Deus :
confiteantur tibi populi omnes.</verse><verse id="7">Terra dedit fructum suum :
benedicat nos Deus, Deus noster !</verse><verse id="8">Benedicat nos Deus,
et metuant eum omnes fines terræ.</verse></chapter><chapter id="67"><verse id="1">In finem. Psalmus cantici ipsi David.</verse><verse id="2">Exsurgat Deus, et dissipentur inimici ejus ;
et fugiant qui oderunt eum a facie ejus.</verse><verse id="3">Sicut deficit fumus, deficiant ;
sicut fluit cera a facie ignis, sic pereant peccatores a facie Dei.</verse><verse id="4">Et justi epulentur, et exsultent in conspectu Dei,
et delectentur in lætitia.</verse><verse id="5">Cantate Deo ; psalmum dicite nomini ejus :
iter facite ei qui ascendit super occasum.
Dominus nomen illi ; exsultate in conspectu ejus.
Turbabuntur a facie ejus,</verse><verse id="6">patris orphanorum, et judicis viduarum ;
Deus in loco sancto suo.</verse><verse id="7">Deus qui inhabitare facit unius moris in domo ;
qui educit vinctos in fortitudine,
similiter eos qui exasperant, qui habitant in sepulchris.</verse></chapter><chapter id="68"><verse id="1">In finem, pro iis qui commutabuntur. David.</verse><verse id="2">Salvum me fac, Deus,
quoniam intraverunt aquæ usque ad animam meam.</verse><verse id="3">Infixus sum in limo profundi et non est substantia.
Veni in altitudinem maris, et tempestas demersit me.</verse><verse id="4">Laboravi clamans, raucæ factæ sunt fauces meæ ;
defecerunt oculi mei, dum spero in Deum meum.</verse><verse id="5">Multiplicati sunt super capillos capitis mei
qui oderunt me gratis.
Confortati sunt qui persecuti sunt me
inimici mei injuste ;
quæ non rapui, tunc exsolvebam.</verse><verse id="6">Deus, tu scis insipientiam meam ;
et delicta mea a te non sunt abscondita.</verse><verse id="7">Non erubescant in me qui exspectant te, Domine, Domine virtutum ;
non confundantur super me qui quærunt te, Deus Israël.</verse><verse id="8">Quoniam propter te sustinui opprobrium ;
operuit confusio faciem meam.</verse><verse id="9">Extraneus factus sum fratribus meis,
et peregrinus filiis matris meæ.</verse><verse id="10">Quoniam zelus domus tuæ comedit me,
et opprobria exprobrantium tibi ceciderunt super me.</verse><verse id="11">Et operui in jejunio animam meam,
et factum est in opprobrium mihi.</verse><verse id="12">Et posui vestimentum meum cilicium ;
et factus sum illis in parabolam.</verse><verse id="13">Adversum me loquebantur qui sedebant in porta,
et in me psallebant qui bibebant vinum.</verse><verse id="14">Ego vero orationem meam ad te, Domine ;
tempus beneplaciti, Deus.
In multitudine misericordiæ tuæ,
exaudi me in veritate salutis tuæ.</verse><verse id="15">Eripe me de luto, ut non infigar ;
libera me ab iis qui oderunt me, et de profundis aquarum.</verse><verse id="16">Non me demergat tempestas aquæ,
neque absorbeat me profundum,
neque urgeat super me puteus os suum.</verse><verse id="17">Exaudi me, Domine, quoniam benigna est misericordia tua ;
secundum multitudinem miserationum tuarum respice in me.</verse><verse id="18">Et ne avertas faciem tuam a puero tuo ;
quoniam tribulor, velociter exaudi me.</verse><verse id="19">Intende animæ meæ, et libera eam ;
propter inimicos meos, eripe me.</verse><verse id="20">Tu scis improperium meum, et confusionem meam, et reverentiam meam ;</verse><verse id="21">in conspectu tuo sunt omnes qui tribulant me.
Improperium exspectavit cor meum et miseriam :
et sustinui qui simul contristaretur, et non fuit ;
et qui consolaretur, et non inveni.</verse><verse id="22">Et dederunt in escam meam fel,
et in siti mea potaverunt me aceto.</verse><verse id="23">Fiat mensa eorum coram ipsis in laqueum,
et in retributiones, et in scandalum.</verse><verse id="24">Obscurentur oculi eorum, ne videant,
et dorsum eorum semper incurva.</verse><verse id="25">Effunde super eos iram tuam,
et furor iræ tuæ comprehendat eos.</verse><verse id="26">Fiat habitatio eorum deserta,
et in tabernaculis eorum non sit qui inhabitet.</verse><verse id="27">Quoniam quem tu percussisti persecuti sunt,
et super dolorem vulnerum meorum addiderunt.</verse><verse id="28">Appone iniquitatem super iniquitatem eorum,
et non intrent in justitiam tuam.</verse><verse id="29">Deleantur de libro viventium,
et cum justis non scribantur.</verse><verse id="30">Ego sum pauper et dolens ;
salus tua, Deus, suscepit me.</verse><verse id="31">Laudabo nomen Dei cum cantico,
et magnificabo eum in laude :</verse><verse id="32">et placebit Deo super vitulum novellum,
cornua producentem et ungulas.</verse><verse id="33">Videant pauperes, et lætentur ;
quærite Deum, et vivet anima vestra :</verse><verse id="34">quoniam exaudivit pauperes Dominus,
et vinctos suos non despexit.</verse><verse id="35">Laudent illum cæli et terra ;
mare, et omnia reptilia in eis.</verse></chapter><chapter id="69"><verse id="1">In finem. Psalmus David in rememorationem, quod salvum fecerit eum Dominus.</verse><verse id="2">Deus, in adjutorium meum intende ;
Domine, ad adjuvandum me festina.</verse><verse id="3">Confundantur, et revereantur, qui quærunt animam meam.</verse><verse id="4">Avertantur retrorsum, et erubescant, qui volunt mihi mala ;
avertantur statim erubescentes qui dicunt mihi : Euge, euge !</verse><verse id="5">Exsultent et lætentur in te omnes qui quærunt te ;
et dicant semper : Magnificetur Dominus, qui diligunt salutare tuum.</verse><verse id="6">Ego vero egenus et pauper sum ;
Deus, adjuva me.
Adjutor meus et liberator meus es tu ;
Domine, ne moreris.</verse></chapter><chapter id="70"><verse id="1">Psalmus David, filiorum Jonadab, et priorum captivorum.
In te, Domine, speravi ; non confundar in æternum.</verse><verse id="2">In justitia tua libera me, et eripe me :
inclina ad me aurem tuam, et salva me.</verse><verse id="3">Esto mihi in Deum protectorem,
et in locum munitum, ut salvum me facias :
quoniam firmamentum meum et refugium meum es tu.</verse><verse id="4">Deus meus, eripe me de manu peccatoris,
et de manu contra legem agentis, et iniqui :</verse><verse id="5">quoniam tu es patientia mea, Domine ;
Domine, spes mea a juventute mea.</verse></chapter><chapter id="71"><verse id="1">Psalmus, in Salomonem.</verse><verse id="2">Deus, judicium tuum regi da,
et justitiam tuam filio regis ;
judicare populum tuum in justitia,
et pauperes tuos in judicio.</verse><verse id="3">Suscipiant montes pacem populo,
et colles justitiam.</verse><verse id="4">Judicabit pauperes populi,
et salvos faciet filios pauperum,
et humiliabit calumniatorem.</verse><verse id="5">Et permanebit cum sole, et ante lunam,
in generatione et generationem.</verse><verse id="6">Descendet sicut pluvia in vellus,
et sicut stillicidia stillantia super terram.</verse><verse id="7">Orietur in diebus ejus justitia, et abundantia pacis,
donec auferatur luna.</verse><verse id="8">Et dominabitur a mari usque ad mare,
et a flumine usque ad terminos orbis terrarum.</verse><verse id="9">Coram illo procident Æthiopes,
et inimici ejus terram lingent.</verse><verse id="10">Reges Tharsis et insulæ munera offerent ;
reges Arabum et Saba dona adducent :</verse><verse id="11">et adorabunt eum omnes reges terræ ;
omnes gentes servient ei.</verse><verse id="12">Quia liberabit pauperem a potente,
et pauperem cui non erat adjutor.</verse><verse id="13">Parcet pauperi et inopi,
et animas pauperum salvas faciet.</verse><verse id="14">Ex usuris et iniquitate redimet animas eorum,
et honorabile nomen eorum coram illo.</verse><verse id="15">Et vivet, et dabitur ei de auro Arabiæ ;
et adorabunt de ipso semper,
tota die benedicent ei.</verse><verse id="16">Et erit firmamentum in terra in summis montium ;
superextolletur super Libanum fructus ejus,
et florebunt de civitate sicut fœnum terræ.</verse><verse id="17">Sit nomen ejus benedictum in sæcula ;
ante solem permanet nomen ejus.
Et benedicentur in ipso omnes tribus terræ ;
omnes gentes magnificabunt eum.</verse><verse id="18">Benedictus Dominus Deus Israël,
qui facit mirabilia solus.</verse><verse id="19">Et benedictum nomen majestatis ejus in æternum,
et replebitur majestate ejus omnis terra. Fiat, fiat.</verse><verse id="20">Defecerunt laudes David, filii Jesse.</verse></chapter><chapter id="72"><verse id="1">Psalmus Asaph.
Quam bonus Israël Deus,
his qui recto sunt corde !</verse><verse id="2">Mei autem pene moti sunt pedes,
pene effusi sunt gressus mei :</verse><verse id="3">quia zelavi super iniquos,
pacem peccatorum videns.</verse><verse id="4">Quia non est respectus morti eorum,
et firmamentum in plaga eorum.</verse><verse id="5">In labore hominum non sunt,
et cum hominibus non flagellabuntur.</verse><verse id="6">Ideo tenuit eos superbia ;
operti sunt iniquitate et impietate sua.</verse><verse id="7">Prodiit quasi ex adipe iniquitas eorum ;
transierunt in affectum cordis.</verse><verse id="8">Cogitaverunt et locuti sunt nequitiam ;
iniquitatem in excelso locuti sunt.</verse><verse id="9">Posuerunt in cælum os suum,
et lingua eorum transivit in terra.</verse><verse id="10">Ideo convertetur populus meus hic,
et dies pleni invenientur in eis.</verse><verse id="11">Et dixerunt : Quomodo scit Deus,
et si est scientia in excelso ?</verse><verse id="12">Ecce ipsi peccatores, et abundantes in sæculo
obtinuerunt divitias.</verse><verse id="13">Et dixi : Ergo sine causa justificavi cor meum,
et lavi inter innocentes manus meas,</verse><verse id="14">et fui flagellatus tota die,
et castigatio mea in matutinis.</verse><verse id="15">Si dicebam : Narrabo sic ;
ecce nationem filiorum tuorum reprobavi.</verse><verse id="16">Existimabam ut cognoscerem hoc ;
labor est ante me :</verse><verse id="17">donec intrem in sanctuarium Dei,
et intelligam in novissimis eorum.</verse><verse id="18">Verumtamen propter dolos posuisti eis ;
dejecisti eos dum allevarentur.</verse><verse id="19">Quomodo facti sunt in desolationem ?
subito defecerunt : perierunt propter iniquitatem suam.</verse><verse id="20">Velut somnium surgentium, Domine,
in civitate tua imaginem ipsorum ad nihilum rediges.</verse></chapter><chapter id="73"><verse id="1">Intellectus Asaph.
Ut quid, Deus, repulisti in finem,
iratus est furor tuus super oves pascuæ tuæ ?</verse><verse id="2">Memor esto congregationis tuæ,
quam possedisti ab initio.
Redemisti virgam hæreditatis tuæ,
mons Sion, in quo habitasti in eo.</verse><verse id="3">Leva manus tuas in superbias eorum in finem :
quanta malignatus est inimicus in sancto !</verse><verse id="4">Et gloriati sunt qui oderunt te in medio solemnitatis tuæ ;
posuerunt signa sua, signa :</verse><verse id="5">et non cognoverunt sicut in exitu super summum.
Quasi in silva lignorum securibus</verse><verse id="6">exciderunt januas ejus in idipsum ;
in securi et ascia dejecerunt eam.</verse><verse id="7">Incenderunt igni sanctuarium tuum ;
in terra polluerunt tabernaculum nominis tui.</verse><verse id="8">Dixerunt in corde suo cognatio eorum simul :
Quiescere faciamus omnes dies festos Dei a terra.</verse><verse id="9">Signa nostra non vidimus ;
jam non est propheta ;
et nos non cognoscet amplius.</verse><verse id="10">Usquequo, Deus, improperabit inimicus ?
irritat adversarius nomen tuum in finem ?</verse><verse id="11">Ut quid avertis manum tuam,
et dexteram tuam de medio sinu tuo in finem ?</verse><verse id="12">Deus autem rex noster ante sæcula :
operatus est salutem in medio terræ.</verse><verse id="13">Tu confirmasti in virtute tua mare ;
contribulasti capita draconum in aquis.</verse><verse id="14">Tu confregisti capita draconis ;
dedisti eum escam populis Æthiopum.</verse><verse id="15">Tu dirupisti fontes et torrentes ;
tu siccasti fluvios Ethan.</verse><verse id="16">Tuus est dies, et tua est nox ;
tu fabricatus es auroram et solem.</verse><verse id="17">Tu fecisti omnes terminos terræ ;
æstatem et ver tu plasmasti ea.</verse><verse id="18">Memor esto hujus : inimicus improperavit Domino,
et populus insipiens incitavit nomen tuum.</verse><verse id="19">Ne tradas bestiis animas confitentes tibi,
et animas pauperum tuorum ne obliviscaris in finem.</verse><verse id="20">Respice in testamentum tuum,
quia repleti sunt qui obscurati sunt terræ domibus iniquitatum.</verse><verse id="21">Ne avertatur humilis factus confusus ;
pauper et inops laudabunt nomen tuum.</verse><verse id="22">Exsurge, Deus, judica causam tuam ;
memor esto improperiorum tuorum,
eorum quæ ab insipiente sunt tota die.</verse><verse id="23">Ne obliviscaris voces inimicorum tuorum :
superbia eorum qui te oderunt ascendit semper.</verse></chapter><chapter id="74"><verse id="1">In finem, ne corrumpas. Psalmus cantici Asaph.</verse><verse id="2">Confitebimur tibi, Deus, confitebimur,
et invocabimus nomen tuum ;
narrabimus mirabilia tua.</verse><verse id="3">Cum accepero tempus,
ego justitias judicabo.</verse><verse id="4">Liquefacta est terra et omnes qui habitant in ea :
ego confirmavi columnas ejus.</verse><verse id="5">Dixi iniquis : Nolite inique agere :
et delinquentibus : Nolite exaltare cornu :</verse><verse id="6">nolite extollere in altum cornu vestrum ;
nolite loqui adversus Deum iniquitatem.</verse><verse id="7">Quia neque ab oriente, neque ab occidente,
neque a desertis montibus :</verse><verse id="8">quoniam Deus judex est.
Hunc humiliat, et hunc exaltat :</verse><verse id="9">quia calix in manu Domini vini meri, plenus misto.
Et inclinavit ex hoc in hoc ;
verumtamen fæx ejus non est exinanita :
bibent omnes peccatores terræ.</verse><verse id="10">Ego autem annuntiabo in sæculum ;
cantabo Deo Jacob :</verse><verse id="11">et omnia cornua peccatorum confringam,
et exaltabuntur cornua justi.</verse></chapter><chapter id="75"><verse id="1">In finem, in laudibus. Psalmus Asaph, canticum ad Assyrios.</verse><verse id="2">Notus in Judæa Deus ;
in Israël magnum nomen ejus.</verse><verse id="3">Et factus est in pace locus ejus,
et habitatio ejus in Sion.</verse><verse id="4">Ibi confregit potentias arcuum,
scutum, gladium, et bellum.</verse><verse id="5">Illuminans tu mirabiliter a montibus æternis ;</verse><verse id="6">turbati sunt omnes insipientes corde.
Dormierunt somnum suum,
et nihil invenerunt omnes viri divitiarum in manibus suis.</verse><verse id="7">Ab increpatione tua, Deus Jacob,
dormitaverunt qui ascenderunt equos.</verse><verse id="8">Tu terribilis es ; et quis resistet tibi ?
ex tunc ira tua.</verse><verse id="9">De cælo auditum fecisti judicium :
terra tremuit et quievit</verse><verse id="10">cum exsurgeret in judicium Deus,
ut salvos faceret omnes mansuetos terræ.</verse></chapter><chapter id="76"><verse id="1">In finem, pro Idithun. Psalmus Asaph.</verse><verse id="2">Voce mea ad Dominum clamavi ;
voce mea ad Deum, et intendit mihi.</verse><verse id="3">In die tribulationis meæ Deum exquisivi ;
manibus meis nocte contra eum, et non sum deceptus.
Renuit consolari anima mea ;</verse><verse id="4">memor fui Dei, et delectatus sum,
et exercitatus sum, et defecit spiritus meus.</verse><verse id="5">Anticipaverunt vigilias oculi mei ;
turbatus sum, et non sum locutus.</verse><verse id="6">Cogitavi dies antiquos,
et annos æternos in mente habui.</verse><verse id="7">Et meditatus sum nocte cum corde meo,
et exercitabar, et scopebam spiritum meum.</verse><verse id="8">Numquid in æternum projiciet Deus ?
aut non apponet ut complacitior sit adhuc ?</verse><verse id="9">aut in finem misericordiam suam abscindet,
a generatione in generationem ?</verse><verse id="10">aut obliviscetur misereri Deus ?
aut continebit in ira sua misericordias suas ?</verse><verse id="11">Et dixi : Nunc cœpi ;
hæc mutatio dexteræ Excelsi.</verse><verse id="12">Memor fui operum Domini,
quia memor ero ab initio mirabilium tuorum :</verse></chapter><chapter id="77"><verse id="1">Intellectus Asaph.
Attendite, popule meus, legem meam ;
inclinate aurem vestram in verba oris mei.</verse><verse id="2">Aperiam in parabolis os meum ;
loquar propositiones ab initio.</verse><verse id="3">Quanta audivimus, et cognovimus ea,
et patres nostri narraverunt nobis.</verse><verse id="4">Non sunt occultata a filiis eorum in generatione altera,
narrantes laudes Domini et virtutes ejus,
et mirabilia ejus quæ fecit.</verse><verse id="5">Et suscitavit testimonium in Jacob,
et legem posuit in Israël,
quanta mandavit patribus nostris
nota facere ea filiis suis :</verse><verse id="6">ut cognoscat generatio altera :
filii qui nascentur et exsurgent,
et narrabunt filiis suis,</verse><verse id="7">ut ponant in Deo spem suam,
et non obliviscantur operum Dei,
et mandata ejus exquirant :</verse><verse id="8">ne fiant, sicut patres eorum,
generatio prava et exasperans ;
generatio quæ non direxit cor suum,
et non est creditus cum Deo spiritus ejus.</verse><verse id="9">Filii Ephrem, intendentes et mittentes arcum,
conversi sunt in die belli.</verse><verse id="10">Non custodierunt testamentum Dei,
et in lege ejus noluerunt ambulare.</verse><verse id="11">Et obliti sunt benefactorum ejus,
et mirabilium ejus quæ ostendit eis.</verse><verse id="12">Coram patribus eorum fecit mirabilia
in terra Ægypti, in campo Taneos.</verse><verse id="13">Interrupit mare, et perduxit eos,
et statuit aquas quasi in utre :</verse><verse id="14">et deduxit eos in nube diei,
et tota nocte in illuminatione ignis.</verse><verse id="15">Interrupit petram in eremo,
et adaquavit eos velut in abysso multa.</verse><verse id="16">Et eduxit aquam de petra,
et deduxit tamquam flumina aquas.</verse><verse id="17">Et apposuerunt adhuc peccare ei ;
in iram excitaverunt Excelsum in inaquoso.</verse><verse id="18">Et tentaverunt Deum in cordibus suis,
ut peterent escas animabus suis.</verse><verse id="19">Et male locuti sunt de Deo ;
dixerunt : Numquid poterit Deus parare mensam in deserto ?</verse><verse id="20">quoniam percussit petram, et fluxerunt aquæ,
et torrentes inundaverunt.
Numquid et panem poterit dare,
aut parare mensam populo suo ?</verse></chapter><chapter id="78"><verse id="1">Psalmus Asaph.
Deus, venerunt gentes in hæreditatem tuam ;
polluerunt templum sanctum tuum ;
posuerunt Jerusalem in pomorum custodiam.</verse><verse id="2">Posuerunt morticina servorum tuorum escas volatilibus cæli ;
carnes sanctorum tuorum bestiis terræ.</verse><verse id="3">Effuderunt sanguinem eorum tamquam aquam in circuitu Jerusalem,
et non erat qui sepeliret.</verse><verse id="4">Facti sumus opprobrium vicinis nostris ;
subsannatio et illusio his qui in circuitu nostro sunt.</verse><verse id="5">Usquequo, Domine, irasceris in finem ?
accendetur velut ignis zelus tuus ?</verse><verse id="6">Effunde iram tuam in gentes quæ te non noverunt,
et in regna quæ nomen tuum non invocaverunt :</verse><verse id="7">quia comederunt Jacob,
et locum ejus desolaverunt.</verse><verse id="8">Ne memineris iniquitatum nostrarum antiquarum ;
cito anticipent nos misericordiæ tuæ,
quia pauperes facti sumus nimis.</verse><verse id="9">Adjuva nos, Deus salutaris noster,
et propter gloriam nominis tui, Domine, libera nos :
et propitius esto peccatis nostris, propter nomen tuum.</verse><verse id="10">Ne forte dicant in gentibus : Ubi est Deus eorum ?
et innotescat in nationibus coram oculis nostris
ultio sanguinis servorum tuorum qui effusus est.</verse><verse id="11">Introëat in conspectu tuo gemitus compeditorum ;
secundum magnitudinem brachii tui posside filios mortificatorum :</verse><verse id="12">et redde vicinis nostris septuplum in sinu eorum ;
improperium ipsorum quod exprobraverunt tibi, Domine.</verse><verse id="13">Nos autem populus tuus, et oves pascuæ tuæ,
confitebimur tibi in sæculum ;
in generationem et generationem annuntiabimus laudem tuam.</verse></chapter><chapter id="79"><verse id="1">In finem, pro iis qui commutabuntur. Testimonium Asaph, psalmus.</verse><verse id="2">Qui regis Israël, intende ;
qui deducis velut ovem Joseph.
Qui sedes super cherubim, manifestare</verse><verse id="3">coram Ephraim, Benjamin, et Manasse.
Excita potentiam tuam, et veni,
ut salvos facias nos.</verse><verse id="4">Deus, converte nos, et ostende faciem tuam,
et salvi erimus.</verse><verse id="5">Domine Deus virtutum,
quousque irasceris super orationem servi tui ?</verse><verse id="6">cibabis nos pane lacrimarum,
et potum dabis nobis in lacrimis in mensura ?</verse><verse id="7">Posuisti nos in contradictionem vicinis nostris,
et inimici nostri subsannaverunt nos.</verse><verse id="8">Deus virtutum, converte nos, et ostende faciem tuam,
et salvi erimus.</verse><verse id="9">Vineam de Ægypto transtulisti :
ejecisti gentes, et plantasti eam.</verse><verse id="10">Dux itineris fuisti in conspectu ejus ;
plantasti radices ejus, et implevit terram.</verse><verse id="11">Operuit montes umbra ejus,
et arbusta ejus cedros Dei.</verse><verse id="12">Extendit palmites suos usque ad mare,
et usque ad flumen propagines ejus.</verse><verse id="13">Ut quid destruxisti maceriam ejus,
et vindemiant eam omnes qui prætergrediuntur viam ?</verse></chapter><chapter id="80"><verse id="1">In finem, pro torcularibus. Psalmus ipsi Asaph.</verse><verse id="2">Exsultate Deo adjutori nostro ;
jubilate Deo Jacob.</verse><verse id="3">Sumite psalmum, et date tympanum ;
psalterium jucundum cum cithara.</verse><verse id="4">Buccinate in neomenia tuba,
in insigni die solemnitatis vestræ :</verse><verse id="5">quia præceptum in Israël est,
et judicium Deo Jacob.</verse><verse id="6">Testimonium in Joseph posuit illud,
cum exiret de terra Ægypti ;
linguam quam non noverat, audivit.</verse><verse id="7">Divertit ab oneribus dorsum ejus ;
manus ejus in cophino servierunt.</verse><verse id="8">In tribulatione invocasti me, et liberavi te.
Exaudivi te in abscondito tempestatis ;
probavi te apud aquam contradictionis.</verse><verse id="9">Audi, populus meus, et contestabor te.
Israël, si audieris me,</verse><verse id="10">non erit in te deus recens,
neque adorabis deum alienum.</verse><verse id="11">Ego enim sum Dominus Deus tuus,
qui eduxi te de terra Ægypti.
Dilata os tuum, et implebo illud.</verse><verse id="12">Et non audivit populus meus vocem meam,
et Israël non intendit mihi.</verse><verse id="13">Et dimisi eos secundum desideria cordis eorum ;
ibunt in adinventionibus suis.</verse><verse id="14">Si populus meus audisset me,
Israël si in viis meis ambulasset,</verse><verse id="15">pro nihilo forsitan inimicos eorum humiliassem,
et super tribulantes eos misissem manum meam.</verse><verse id="16">Inimici Domini mentiti sunt ei,
et erit tempus eorum in sæcula.</verse><verse id="17">Et cibavit eos ex adipe frumenti,
et de petra melle saturavit eos.</verse></chapter><chapter id="81"><verse id="1">Psalmus Asaph.
Deus stetit in synagoga deorum ;
in medio autem deos dijudicat.</verse><verse id="2">Usquequo judicatis iniquitatem,
et facies peccatorum sumitis ?</verse><verse id="3">Judicate egeno et pupillo ;
humilem et pauperem justificate.</verse><verse id="4">Eripite pauperem,
et egenum de manu peccatoris liberate.</verse><verse id="5">Nescierunt, neque intellexerunt ;
in tenebris ambulant :
movebuntur omnia fundamenta terræ.</verse><verse id="6">Ego dixi : Dii estis,
et filii Excelsi omnes.</verse><verse id="7">Vos autem sicut homines moriemini,
et sicut unus de principibus cadetis.</verse><verse id="8">Surge, Deus, judica terram,
quoniam tu hæreditabis in omnibus gentibus.</verse></chapter><chapter id="82"><verse id="1">Canticum Psalmi Asaph.</verse><verse id="2">Deus, quis similis erit tibi ?
ne taceas, neque compescaris, Deus :</verse><verse id="3">quoniam ecce inimici tui sonuerunt,
et qui oderunt te extulerunt caput.</verse><verse id="4">Super populum tuum malignaverunt consilium,
et cogitaverunt adversus sanctos tuos.</verse><verse id="5">Dixerunt : Venite, et disperdamus eos de gente,
et non memoretur nomen Israël ultra.</verse><verse id="6">Quoniam cogitaverunt unanimiter ;
simul adversum te testamentum disposuerunt :</verse><verse id="7">tabernacula Idumæorum et Ismahelitæ,
Moab et Agareni,</verse><verse id="8">Gebal, et Ammon, et Amalec ;
alienigenæ cum habitantibus Tyrum.</verse></chapter><chapter id="83"><verse id="1">In finem, pro torcularibus filiis Core. Psalmus.</verse><verse id="2">Quam dilecta tabernacula tua, Domine virtutum !</verse><verse id="3">Concupiscit, et deficit anima mea in atria Domini ;
cor meum et caro mea exsultaverunt in Deum vivum.</verse><verse id="4">Etenim passer invenit sibi domum,
et turtur nidum sibi, ubi ponat pullos suos :
altaria tua, Domine virtutum,
rex meus, et Deus meus.</verse><verse id="5">Beati qui habitant in domo tua, Domine ;
in sæcula sæculorum laudabunt te.</verse><verse id="6">Beatus vir cujus est auxilium abs te :
ascensiones in corde suo disposuit,</verse><verse id="7">in valle lacrimarum, in loco quem posuit.</verse><verse id="8">Etenim benedictionem dabit legislator ;
ibunt de virtute in virtutem :
videbitur Deus deorum in Sion.</verse><verse id="9">Domine Deus virtutum, exaudi orationem meam ;
auribus percipe, Deus Jacob.</verse><verse id="10">Protector noster, aspice, Deus,
et respice in faciem christi tui.</verse><verse id="11">Quia melior est dies una in atriis tuis super millia ;
elegi abjectus esse in domo Dei mei
magis quam habitare in tabernaculis peccatorum.</verse><verse id="12">Quia misericordiam et veritatem diligit Deus :
gratiam et gloriam dabit Dominus.</verse><verse id="13">Non privabit bonis eos qui ambulant in innocentia :
Domine virtutum, beatus homo qui sperat in te.</verse></chapter><chapter id="84"><verse id="1">In finem, filiis Core. Psalmus.</verse><verse id="2">Benedixisti, Domine, terram tuam ;
avertisti captivitatem Jacob.</verse><verse id="3">Remisisti iniquitatem plebis tuæ ;
operuisti omnia peccata eorum.</verse><verse id="4">Mitigasti omnem iram tuam ;
avertisti ab ira indignationis tuæ.</verse><verse id="5">Converte nos, Deus salutaris noster,
et averte iram tuam a nobis.</verse><verse id="6">Numquid in æternum irasceris nobis ?
aut extendes iram tuam a generatione in generationem ?</verse><verse id="7">Deus, tu conversus vivificabis nos,
et plebs tua lætabitur in te.</verse><verse id="8">Ostende nobis, Domine, misericordiam tuam,
et salutare tuum da nobis.</verse><verse id="9">Audiam quid loquatur in me Dominus Deus,
quoniam loquetur pacem in plebem suam,
et super sanctos suos,
et in eos qui convertuntur ad cor.</verse><verse id="10">Verumtamen prope timentes eum salutare ipsius,
ut inhabitet gloria in terra nostra.</verse><verse id="11">Misericordia et veritas obviaverunt sibi ;
justitia et pax osculatæ sunt.</verse><verse id="12">Veritas de terra orta est,
et justitia de cælo prospexit.</verse></chapter><chapter id="85"><verse id="1">Oratio ipsi David.
Inclina, Domine, aurem tuam et exaudi me,
quoniam inops et pauper sum ego.</verse><verse id="2">Custodi animam meam, quoniam sanctus sum ;
salvum fac servum tuum, Deus meus, sperantem in te.</verse><verse id="3">Miserere mei, Domine,
quoniam ad te clamavi tota die ;</verse><verse id="4">lætifica animam servi tui,
quoniam ad te, Domine, animam meam levavi.</verse><verse id="5">Quoniam tu, Domine, suavis et mitis,
et multæ misericordiæ omnibus invocantibus te.</verse><verse id="6">Auribus percipe, Domine, orationem meam,
et intende voci deprecationis meæ.</verse><verse id="7">In die tribulationis meæ clamavi ad te,
quia exaudisti me.</verse><verse id="8">Non est similis tui in diis, Domine,
et non est secundum opera tua.</verse><verse id="9">Omnes gentes quascumque fecisti venient,
et adorabunt coram te, Domine,
et glorificabunt nomen tuum.</verse><verse id="10">Quoniam magnus es tu, et faciens mirabilia ;
tu es Deus solus.</verse><verse id="11">Deduc me, Domine, in via tua, et ingrediar in veritate tua ;
lætetur cor meum, ut timeat nomen tuum.</verse><verse id="12">Confitebor tibi, Domine Deus meus, in toto corde meo,
et glorificabo nomen tuum in æternum :</verse><verse id="13">quia misericordia tua magna est super me,
et eruisti animam meam ex inferno inferiori.</verse></chapter><chapter id="86"><verse id="1">Filiis Core. Psalmus cantici.
Fundamenta ejus in montibus sanctis ;</verse><verse id="2">diligit Dominus portas Sion super omnia tabernacula Jacob.</verse><verse id="3">Gloriosa dicta sunt de te, civitas Dei !</verse><verse id="4">Memor ero Rahab et Babylonis, scientium me ;
ecce alienigenæ, et Tyrus, et populus Æthiopum,
hi fuerunt illic.</verse><verse id="5">Numquid Sion dicet : Homo et homo natus est in ea,
et ipse fundavit eam Altissimus ?</verse><verse id="6">Dominus narrabit in scripturis populorum et principum,
horum qui fuerunt in ea.</verse><verse id="7">Sicut lætantium omnium
habitatio est in te.</verse></chapter><chapter id="87"><verse id="1">Canticum Psalmi, filiis Core, in finem, pro Maheleth ad respondendum. Intellectus Eman Ezrahitæ.</verse><verse id="2">Domine, Deus salutis meæ,
in die clamavi et nocte coram te.</verse><verse id="3">Intret in conspectu tuo oratio mea,
inclina aurem tuam ad precem meam.</verse><verse id="4">Quia repleta est malis anima mea,
et vita mea inferno appropinquavit.</verse><verse id="5">Æstimatus sum cum descendentibus in lacum,
factus sum sicut homo sine adjutorio,</verse><verse id="6">inter mortuos liber ;
sicut vulnerati dormientes in sepulchris,
quorum non es memor amplius,
et ipsi de manu tua repulsi sunt.</verse><verse id="7">Posuerunt me in lacu inferiori,
in tenebrosis, et in umbra mortis.</verse></chapter><chapter id="88"><verse id="1">Intellectus Ethan Ezrahitæ.</verse><verse id="2">Misericordias Domini in æternum cantabo ;
in generationem et generationem annuntiabo veritatem tuam in ore meo.</verse><verse id="3">Quoniam dixisti : In æternum misericordia ædificabitur in cælis ;
præparabitur veritas tua in eis.</verse><verse id="4">Disposui testamentum electis meis ;
juravi David servo meo :</verse><verse id="5">Usque in æternum præparabo semen tuum,
et ædificabo in generationem et generationem sedem tuam.</verse><verse id="6">Confitebuntur cæli mirabilia tua, Domine ;
etenim veritatem tuam in ecclesia sanctorum.</verse><verse id="7">Quoniam quis in nubibus æquabitur Domino ;
similis erit Deo in filiis Dei ?</verse><verse id="8">Deus, qui glorificatur in consilio sanctorum,
magnus et terribilis super omnes qui in circuitu ejus sunt.</verse><verse id="9">Domine Deus virtutum, quis similis tibi ?
potens es, Domine, et veritas tua in circuitu tuo.</verse><verse id="10">Tu dominaris potestati maris ;
motum autem fluctuum ejus tu mitigas.</verse><verse id="11">Tu humiliasti, sicut vulneratum, superbum ;
in brachio virtutis tuæ dispersisti inimicos tuos.</verse><verse id="12">Tui sunt cæli, et tua est terra :
orbem terræ, et plenitudinem ejus tu fundasti ;</verse><verse id="13">aquilonem et mare tu creasti.
Thabor et Hermon in nomine tuo exsultabunt :</verse><verse id="14">tuum brachium cum potentia.
Firmetur manus tua, et exaltetur dextera tua :</verse><verse id="15">justitia et judicium præparatio sedis tuæ :
misericordia et veritas præcedent faciem tuam.</verse><verse id="16">Beatus populus qui scit jubilationem :
Domine, in lumine vultus tui ambulabunt,</verse><verse id="17">et in nomine tuo exsultabunt tota die,
et in justitia tua exaltabuntur.</verse><verse id="18">Quoniam gloria virtutis eorum tu es,
et in beneplacito tuo exaltabitur cornu nostrum.</verse></chapter><chapter id="89"><verse id="1">Oratio Moysi, hominis Dei.
Domine, refugium factus es nobis
a generatione in generationem.</verse><verse id="2">Priusquam montes fierent,
aut formaretur terra et orbis,
a sæculo et usque in sæculum tu es, Deus.</verse><verse id="3">Ne avertas hominem in humilitatem :
et dixisti : Convertimini, filii hominum.</verse><verse id="4">Quoniam mille anni ante oculos tuos
tamquam dies hesterna quæ præteriit :
et custodia in nocte</verse><verse id="5">quæ pro nihilo habentur,
eorum anni erunt.</verse><verse id="6">Mane sicut herba transeat ;
mane floreat, et transeat ;
vespere decidat, induret, et arescat.</verse><verse id="7">Quia defecimus in ira tua,
et in furore tuo turbati sumus.</verse><verse id="8">Posuisti iniquitates nostras in conspectu tuo ;
sæculum nostrum in illuminatione vultus tui.</verse><verse id="9">Quoniam omnes dies nostri defecerunt,
et in ira tua defecimus.
Anni nostri sicut aranea meditabuntur ;</verse><verse id="10">dies annorum nostrorum in ipsis septuaginta anni.
Si autem in potentatibus octoginta anni,
et amplius eorum labor et dolor ;
quoniam supervenit mansuetudo, et corripiemur.</verse><verse id="11">Quis novit potestatem iræ tuæ,
et præ timore tuo iram tuam</verse><verse id="12">dinumerare ?
Dexteram tuam sic notam fac,
et eruditos corde in sapientia.</verse><verse id="13">Convertere, Domine ; usquequo ?
et deprecabilis esto super servos tuos.</verse><verse id="14">Repleti sumus mane misericordia tua ;
et exsultavimus, et delectati sumus omnibus diebus nostris.</verse><verse id="15">Lætati sumus pro diebus quibus nos humiliasti ;
annis quibus vidimus mala.</verse><verse id="16">Respice in servos tuos et in opera tua,
et dirige filios eorum.</verse><verse id="17">Et sit splendor Domini Dei nostri super nos,
et opera manuum nostrarum dirige super nos,
et opus manuum nostrarum dirige.</verse></chapter><chapter id="90"><verse id="1">Laus cantici David.
Qui habitat in adjutorio Altissimi,
in protectione Dei cæli commorabitur.</verse><verse id="2">Dicet Domino : Susceptor meus es tu, et refugium meum ;
Deus meus, sperabo in eum.</verse><verse id="3">Quoniam ipse liberavit me de laqueo venantium,
et a verbo aspero.</verse><verse id="4">Scapulis suis obumbrabit tibi,
et sub pennis ejus sperabis.</verse><verse id="5">Scuto circumdabit te veritas ejus :
non timebis a timore nocturno ;</verse><verse id="6">a sagitta volante in die,
a negotio perambulante in tenebris,
ab incursu, et dæmonio meridiano.</verse><verse id="7">Cadent a latere tuo mille, et decem millia a dextris tuis ;
ad te autem non appropinquabit.</verse><verse id="8">Verumtamen oculis tuis considerabis,
et retributionem peccatorum videbis.</verse><verse id="9">Quoniam tu es, Domine, spes mea ;
Altissimum posuisti refugium tuum.</verse><verse id="10">Non accedet ad te malum,
et flagellum non appropinquabit tabernaculo tuo.</verse><verse id="11">Quoniam angelis suis mandavit de te,
ut custodiant te in omnibus viis tuis.</verse><verse id="12">In manibus portabunt te,
ne forte offendas ad lapidem pedem tuum.</verse><verse id="13">Super aspidem et basiliscum ambulabis,
et conculcabis leonem et draconem.</verse><verse id="14">Quoniam in me speravit, liberabo eum ;
protegam eum, quoniam cognovit nomen meum.</verse><verse id="15">Clamabit ad me, et ego exaudiam eum ;
cum ipso sum in tribulatione :
eripiam eum, et glorificabo eum.</verse><verse id="16">Longitudine dierum replebo eum,
et ostendam illi salutare meum.</verse></chapter><chapter id="91"><verse id="1">Psalmus cantici, in die sabbati.</verse><verse id="2">Bonum est confiteri Domino,
et psallere nomini tuo, Altissime :</verse><verse id="3">ad annuntiandum mane misericordiam tuam,
et veritatem tuam per noctem,</verse><verse id="4">in decachordo, psalterio ;
cum cantico, in cithara.</verse><verse id="5">Quia delectasti me, Domine, in factura tua ;
et in operibus manuum tuarum exsultabo.</verse><verse id="6">Quam magnificata sunt opera tua, Domine !
nimis profundæ factæ sunt cogitationes tuæ.</verse><verse id="7">Vir insipiens non cognoscet,
et stultus non intelliget hæc.</verse><verse id="8">Cum exorti fuerint peccatores sicut fœnum,
et apparuerint omnes qui operantur iniquitatem,
ut intereant in sæculum sæculi :</verse><verse id="9">tu autem Altissimus in æternum, Domine.</verse><verse id="10">Quoniam ecce inimici tui, Domine,
quoniam ecce inimici tui peribunt ;
et dispergentur omnes qui operantur iniquitatem.</verse><verse id="11">Et exaltabitur sicut unicornis cornu meum,
et senectus mea in misericordia uberi.</verse><verse id="12">Et despexit oculus meus inimicos meos,
et in insurgentibus in me malignantibus audiet auris mea.</verse><verse id="13">Justus ut palma florebit ;
sicut cedrus Libani multiplicabitur.</verse><verse id="14">Plantati in domo Domini,
in atriis domus Dei nostri florebunt.</verse><verse id="15">Adhuc multiplicabuntur in senecta uberi,
et bene patientes erunt :</verse><verse id="16">ut annuntient quoniam rectus Dominus Deus noster,
et non est iniquitas in eo.</verse></chapter><chapter id="92"><verse id="1">Laus cantici ipsi David, in die ante sabbatum, quando fundata est terra.
Dominus regnavit, decorem indutus est :
indutus est Dominus fortitudinem, et præcinxit se.
Etenim firmavit orbem terræ, qui non commovebitur.</verse><verse id="2">Parata sedes tua ex tunc ;
a sæculo tu es.</verse><verse id="3">Elevaverunt flumina, Domine,
elevaverunt flumina vocem suam ;
elevaverunt flumina fluctus suos,</verse><verse id="4">a vocibus aquarum multarum.
Mirabiles elationes maris ;
mirabilis in altis Dominus.</verse><verse id="5">Testimonia tua credibilia facta sunt nimis ;
domum tuam decet sanctitudo, Domine,
in longitudinem dierum.</verse></chapter><chapter id="93"><verse id="1">Psalmus ipsi David, quarta sabbati.
Deus ultionum Dominus ;
Deus ultionum libere egit.</verse><verse id="2">Exaltare, qui judicas terram ;
redde retributionem superbis.</verse><verse id="3">Usquequo peccatores, Domine,
usquequo peccatores gloriabuntur ;</verse><verse id="4">effabuntur et loquentur iniquitatem ;
loquentur omnes qui operantur injustitiam ?</verse><verse id="5">Populum tuum, Domine, humiliaverunt,
et hæreditatem tuam vexaverunt.</verse></chapter><chapter id="94"><verse id="1">Laus cantici ipsi David.
Venite, exsultemus Domino ;
jubilemus Deo salutari nostro ;</verse><verse id="2">præoccupemus faciem ejus in confessione,
et in psalmis jubilemus ei :</verse><verse id="3">quoniam Deus magnus Dominus,
et rex magnus super omnes deos.</verse><verse id="4">Quia in manu ejus sunt omnes fines terræ,
et altitudines montium ipsius sunt ;</verse><verse id="5">quoniam ipsius est mare, et ipse fecit illud,
et siccam manus ejus formaverunt.</verse><verse id="6">Venite, adoremus, et procidamus,
et ploremus ante Dominum qui fecit nos :</verse><verse id="7">quia ipse est Dominus Deus noster,
et nos populus pascuæ ejus, et oves manus ejus.</verse><verse id="8">Hodie si vocem ejus audieritis,
nolite obdurare corda vestra</verse><verse id="9">sicut in irritatione,
secundum diem tentationis in deserto,
ubi tentaverunt me patres vestri :
probaverunt me, et viderunt opera mea.</verse><verse id="10">Quadraginta annis offensus fui generationi illi,
et dixi : Semper hi errant corde.</verse><verse id="11">Et isti non cognoverunt vias meas :
ut juravi in ira mea :
Si introibunt in requiem meam.</verse></chapter><chapter id="95"><verse id="1">Canticum ipsi David, quando domus ædificabatur post captivitatem.
Cantate Domino canticum novum ;
cantate Domino omnis terra.</verse><verse id="2">Cantate Domino, et benedicite nomini ejus ;
annuntiate de die in diem salutare ejus.</verse><verse id="3">Annuntiate inter gentes gloriam ejus ;
in omnibus populis mirabilia ejus.</verse><verse id="4">Quoniam magnus Dominus, et laudabilis nimis :
terribilis est super omnes deos.</verse><verse id="5">Quoniam omnes dii gentium dæmonia ;
Dominus autem cælos fecit.</verse><verse id="6">Confessio et pulchritudo in conspectu ejus ;
sanctimonia et magnificentia in sanctificatione ejus.</verse><verse id="7">Afferte Domino, patriæ gentium,
afferte Domino gloriam et honorem ;</verse><verse id="8">afferte Domino gloriam nomini ejus.
Tollite hostias, et introite in atria ejus ;</verse><verse id="9">adorate Dominum in atrio sancto ejus.
Commoveatur a facie ejus universa terra ;</verse><verse id="10">dicite in gentibus, quia Dominus regnavit.
Etenim correxit orbem terræ, qui non commovebitur ;
judicabit populos in æquitate.</verse><verse id="11">Lætentur cæli, et exsultet terra ;
commoveatur mare et plenitudo ejus ;</verse></chapter><chapter id="96"><verse id="1">Huic David, quando terra ejus restituta est.
Dominus regnavit : exsultet terra ;
lætentur insulæ multæ.</verse><verse id="2">Nubes et caligo in circuitu ejus ;
justitia et judicium correctio sedis ejus.</verse><verse id="3">Ignis ante ipsum præcedet,
et inflammabit in circuitu inimicos ejus.</verse><verse id="4">Illuxerunt fulgura ejus orbi terræ ;
vidit, et commota est terra.</verse><verse id="5">Montes sicut cera fluxerunt a facie Domini ;
a facie Domini omnis terra.</verse><verse id="6">Annuntiaverunt cæli justitiam ejus,
et viderunt omnes populi gloriam ejus.</verse><verse id="7">Confundantur omnes qui adorant sculptilia,
et qui gloriantur in simulacris suis.
Adorate eum omnes angeli ejus.</verse><verse id="8">Audivit, et lætata est Sion,
et exsultaverunt filiæ Judæ
propter judicia tua, Domine.</verse><verse id="9">Quoniam tu Dominus altissimus super omnem terram ;
nimis exaltatus es super omnes deos.</verse><verse id="10">Qui diligitis Dominum, odite malum :
custodit Dominus animas sanctorum suorum ;
de manu peccatoris liberabit eos.</verse><verse id="11">Lux orta est justo,
et rectis corde lætitia.</verse><verse id="12">Lætamini, justi, in Domino,
et confitemini memoriæ sanctificationis ejus.</verse></chapter><chapter id="97"><verse id="1">Psalmus ipsi David.
Cantate Domino canticum novum,
quia mirabilia fecit.
Salvavit sibi dextera ejus,
et brachium sanctum ejus.</verse><verse id="2">Notum fecit Dominus salutare suum ;
in conspectu gentium revelavit justitiam suam.</verse><verse id="3">Recordatus est misericordiæ suæ,
et veritatis suæ domui Israël.
Viderunt omnes termini terræ
salutare Dei nostri.</verse><verse id="4">Jubilate Deo, omnis terra ;
cantate, et exsultate, et psallite.</verse><verse id="5">Psallite Domino in cithara ;
in cithara et voce psalmi ;</verse><verse id="6">in tubis ductilibus, et voce tubæ corneæ.
Jubilate in conspectu regis Domini :</verse><verse id="7">moveatur mare, et plenitudo ejus ;
orbis terrarum, et qui habitant in eo.</verse><verse id="8">Flumina plaudent manu ;
simul montes exsultabunt</verse><verse id="9">a conspectu Domini :
quoniam venit judicare terram.
Judicabit orbem terrarum in justitia,
et populos in æquitate.</verse></chapter><chapter id="98"><verse id="1">Psalmus ipsi David.
Dominus regnavit : irascantur populi ;
qui sedet super cherubim : moveatur terra.</verse><verse id="2">Dominus in Sion magnus,
et excelsus super omnes populos.</verse><verse id="3">Confiteantur nomini tuo magno,
quoniam terribile et sanctum est,</verse><verse id="4">et honor regis judicium diligit.
Tu parasti directiones ;
judicium et justitiam in Jacob tu fecisti.</verse><verse id="5">Exaltate Dominum Deum nostrum,
et adorate scabellum pedum ejus,
quoniam sanctum est.</verse><verse id="6">Moyses et Aaron in sacerdotibus ejus,
et Samuel inter eos qui invocant nomen ejus :
invocabant Dominum, et ipse exaudiebat eos ;</verse><verse id="7">in columna nubis loquebatur ad eos.
Custodiebant testimonia ejus,
et præceptum quod dedit illis.</verse><verse id="8">Domine Deus noster, tu exaudiebas eos ;
Deus, tu propitius fuisti eis,
et ulciscens in omnes adinventiones eorum.</verse><verse id="9">Exaltate Dominum Deum nostrum,
et adorate in monte sancto ejus,
quoniam sanctus Dominus Deus noster.</verse></chapter><chapter id="99"><verse id="1">Psalmus in confessione.</verse><verse id="2">Jubilate Deo, omnis terra ;
servite Domino in lætitia.
Introite in conspectu ejus in exsultatione.</verse><verse id="3">Scitote quoniam Dominus ipse est Deus ;
ipse fecit nos, et non ipsi nos :
populus ejus, et oves pascuæ ejus.</verse><verse id="4">Introite portas ejus in confessione ;
atria ejus in hymnis :
confitemini illi.
Laudate nomen ejus,</verse><verse id="5">quoniam suavis est Dominus,
in æternum misericordia ejus,
et usque in generationem et generationem veritas ejus.</verse></chapter><chapter id="100"><verse id="1">Psalmus ipsi David.
Misericordiam et judicium cantabo tibi, Domine ;
psallam,</verse><verse id="2">et intelligam in via immaculata : quando venies ad me ?
Perambulabam in innocentia cordis mei, in medio domus meæ.</verse><verse id="3">Non proponebam ante oculos meos rem injustam ;
facientes prævaricationes odivi ;
non adhæsit mihi</verse><verse id="4">cor pravum ;
declinantem a me malignum non cognoscebam.</verse><verse id="5">Detrahentem secreto proximo suo, hunc persequebar :
superbo oculo, et insatiabili corde, cum hoc non edebam.</verse></chapter><chapter id="101"><verse id="1">Oratio pauperis, cum anxius fuerit, et in conspectu Domini effuderit precem suam.</verse><verse id="2">Domine, exaudi orationem meam,
et clamor meus ad te veniat.</verse><verse id="3">Non avertas faciem tuam a me :
in quacumque die tribulor, inclina ad me aurem tuam ;
in quacumque die invocavero te, velociter exaudi me.</verse><verse id="4">Quia defecerunt sicut fumus dies mei,
et ossa mea sicut cremium aruerunt.</verse><verse id="5">Percussus sum ut fœnum, et aruit cor meum,
quia oblitus sum comedere panem meum.</verse><verse id="6">A voce gemitus mei
adhæsit os meum carni meæ.</verse><verse id="7">Similis factus sum pellicano solitudinis ;
factus sum sicut nycticorax in domicilio.</verse><verse id="8">Vigilavi, et factus sum sicut passer solitarius in tecto.</verse></chapter><chapter id="102"><verse id="1">Ipsi David.
Benedic, anima mea, Domino,
et omnia quæ intra me sunt nomini sancto ejus.</verse><verse id="2">Benedic, anima mea, Domino,
et noli oblivisci omnes retributiones ejus.</verse><verse id="3">Qui propitiatur omnibus iniquitatibus tuis ;
qui sanat omnes infirmitates tuas :</verse><verse id="4">qui redimit de interitu vitam tuam ;
qui coronat te in misericordia et miserationibus :</verse><verse id="5">qui replet in bonis desiderium tuum ;
renovabitur ut aquilæ juventus tua :</verse><verse id="6">faciens misericordias Dominus,
et judicium omnibus injuriam patientibus.</verse><verse id="7">Notas fecit vias suas Moysi ;
filiis Israël voluntates suas.</verse><verse id="8">Miserator et misericors Dominus :
longanimis, et multum misericors.</verse><verse id="9">Non in perpetuum irascetur,
neque in æternum comminabitur.</verse><verse id="10">Non secundum peccata nostra fecit nobis,
neque secundum iniquitates nostras retribuit nobis.</verse><verse id="11">Quoniam secundum altitudinem cæli a terra,
corroboravit misericordiam suam super timentes se ;</verse><verse id="12">quantum distat ortus ab occidente,
longe fecit a nobis iniquitates nostras.</verse><verse id="13">Quomodo miseretur pater filiorum,
misertus est Dominus timentibus se.</verse><verse id="14">Quoniam ipse cognovit figmentum nostrum ;
recordatus est quoniam pulvis sumus.</verse><verse id="15">Homo, sicut fœnum dies ejus ;
tamquam flos agri, sic efflorebit :</verse><verse id="16">quoniam spiritus pertransibit in illo, et non subsistet,
et non cognoscet amplius locum suum.</verse><verse id="17">Misericordia autem Domini ab æterno,
et usque in æternum super timentes eum.
Et justitia illius in filios filiorum,</verse><verse id="18">his qui servant testamentum ejus,
et memores sunt mandatorum ipsius ad faciendum ea.</verse><verse id="19">Dominus in cælo paravit sedem suam,
et regnum ipsius omnibus dominabitur.</verse><verse id="20">Benedicite Domino, omnes angeli ejus :
potentes virtute, facientes verbum illius,
ad audiendam vocem sermonum ejus.</verse><verse id="21">Benedicite Domino, omnes virtutes ejus ;
ministri ejus, qui facitis voluntatem ejus.</verse><verse id="22">Benedicite Domino, omnia opera ejus :
in omni loco dominationis ejus,
benedic, anima mea, Domino.</verse></chapter><chapter id="103"><verse id="1">Ipsi David.
Benedic, anima mea, Domino :
Domine Deus meus, magnificatus es vehementer.
Confessionem et decorem induisti,</verse><verse id="2">amictus lumine sicut vestimento.
Extendens cælum sicut pellem,</verse><verse id="3">qui tegis aquis superiora ejus :
qui ponis nubem ascensum tuum ;
qui ambulas super pennas ventorum :</verse><verse id="4">qui facis angelos tuos spiritus,
et ministros tuos ignem urentem.</verse><verse id="5">Qui fundasti terram super stabilitatem suam :
non inclinabitur in sæculum sæculi.</verse><verse id="6">Abyssus sicut vestimentum amictus ejus ;
super montes stabunt aquæ.</verse><verse id="7">Ab increpatione tua fugient ;
a voce tonitrui tui formidabunt.</verse><verse id="8">Ascendunt montes, et descendunt campi,
in locum quem fundasti eis.</verse><verse id="9">Terminum posuisti quem non transgredientur,
neque convertentur operire terram.</verse><verse id="10">Qui emittis fontes in convallibus ;
inter medium montium pertransibunt aquæ.</verse><verse id="11">Potabunt omnes bestiæ agri ;
expectabunt onagri in siti sua.</verse><verse id="12">Super ea volucres cæli habitabunt ;
de medio petrarum dabunt voces.</verse><verse id="13">Rigans montes de superioribus suis ;
de fructu operum tuorum satiabitur terra :</verse><verse id="14">producens fœnum jumentis,
et herbam servituti hominum,
ut educas panem de terra,</verse><verse id="15">et vinum lætificet cor hominis :
ut exhilaret faciem in oleo,
et panis cor hominis confirmet.</verse><verse id="16">Saturabuntur ligna campi,
et cedri Libani quas plantavit :</verse><verse id="17">illic passeres nidificabunt :
herodii domus dux est eorum.</verse><verse id="18">Montes excelsi cervis ;
petra refugium herinaciis.</verse><verse id="19">Fecit lunam in tempora ;
sol cognovit occasum suum.</verse><verse id="20">Posuisti tenebras, et facta est nox ;
in ipsa pertransibunt omnes bestiæ silvæ :</verse><verse id="21">catuli leonum rugientes ut rapiant,
et quærant a Deo escam sibi.</verse><verse id="22">Ortus est sol, et congregati sunt,
et in cubilibus suis collocabuntur.</verse></chapter><chapter id="104"><verse id="1">Alleluja.
Confitemini Domino, et invocate nomen ejus ;
annuntiate inter gentes opera ejus.</verse><verse id="2">Cantate ei, et psallite ei ;
narrate omnia mirabilia ejus.</verse><verse id="3">Laudamini in nomine sancto ejus ;
lætetur cor quærentium Dominum.</verse><verse id="4">Quærite Dominum, et confirmamini ;
quærite faciem ejus semper.</verse><verse id="5">Mementote mirabilium ejus quæ fecit ;
prodigia ejus, et judicia oris ejus :</verse><verse id="6">semen Abraham servi ejus ;
filii Jacob electi ejus.</verse><verse id="7">Ipse Dominus Deus noster ;
in universa terra judicia ejus.</verse><verse id="8">Memor fuit in sæculum testamenti sui ;
verbi quod mandavit in mille generationes :</verse><verse id="9">quod disposuit ad Abraham,
et juramenti sui ad Isaac :</verse><verse id="10">et statuit illud Jacob in præceptum,
et Israël in testamentum æternum,</verse><verse id="11">dicens : Tibi dabo terram Chanaan,
funiculum hæreditatis vestræ :</verse><verse id="12">cum essent numero brevi,
paucissimi, et incolæ ejus.</verse><verse id="13">Et pertransierunt de gente in gentem,
et de regno ad populum alterum.</verse><verse id="14">Non reliquit hominem nocere eis :
et corripuit pro eis reges.</verse><verse id="15">Nolite tangere christos meos,
et in prophetis meis nolite malignari.</verse><verse id="16">Et vocavit famem super terram,
et omne firmamentum panis contrivit.</verse><verse id="17">Misit ante eos virum :
in servum venumdatus est, Joseph.</verse><verse id="18">Humiliaverunt in compedibus pedes ejus ;
ferrum pertransiit animam ejus :</verse><verse id="19">donec veniret verbum ejus.
Eloquium Domini inflammavit eum.</verse><verse id="20">Misit rex, et solvit eum ;
princeps populorum, et dimisit eum.</verse><verse id="21">Constituit eum dominum domus suæ,
et principem omnis possessionis suæ :</verse><verse id="22">ut erudiret principes ejus sicut semetipsum,
et senes ejus prudentiam doceret.</verse><verse id="23">Et intravit Israël in Ægyptum,
et Jacob accola fuit in terra Cham.</verse><verse id="24">Et auxit populum suum vehementer,
et firmavit eum super inimicos ejus.</verse><verse id="25">Convertit cor eorum, ut odirent populum ejus,
et dolum facerent in servos ejus.</verse><verse id="26">Misit Moysen servum suum ;
Aaron quem elegit ipsum.</verse><verse id="27">Posuit in eis verba signorum suorum,
et prodigiorum in terra Cham.</verse><verse id="28">Misit tenebras, et obscuravit ;
et non exacerbavit sermones suos.</verse><verse id="29">Convertit aquas eorum in sanguinem,
et occidit pisces eorum.</verse><verse id="30">Edidit terra eorum ranas
in penetralibus regum ipsorum.</verse><verse id="31">Dixit, et venit cœnomyia et ciniphes
in omnibus finibus eorum.</verse><verse id="32">Posuit pluvias eorum grandinem :
ignem comburentem in terra ipsorum.</verse><verse id="33">Et percussit vineas eorum, et ficulneas eorum,
et contrivit lignum finium eorum.</verse><verse id="34">Dixit, et venit locusta,
et bruchus cujus non erat numerus :</verse><verse id="35">et comedit omne fœnum in terra eorum,
et comedit omnem fructum terræ eorum.</verse></chapter><chapter id="105"><verse id="1">Alleluja.
Confitemini Domino, quoniam bonus,
quoniam in sæculum misericordia ejus.</verse><verse id="2">Quis loquetur potentias Domini ;
auditas faciet omnes laudes ejus ?</verse><verse id="3">Beati qui custodiunt judicium,
et faciunt justitiam in omni tempore.</verse><verse id="4">Memento nostri, Domine, in beneplacito populi tui ;
visita nos in salutari tuo :</verse><verse id="5">ad videndum in bonitate electorum tuorum ;
ad lætandum in lætitia gentis tuæ :
ut lauderis cum hæreditate tua.</verse><verse id="6">Peccavimus cum patribus nostris :
injuste egimus ; iniquitatem fecimus.</verse><verse id="7">Patres nostri in Ægypto non intellexerunt mirabilia tua ;
non fuerunt memores multitudinis misericordiæ tuæ.
Et irritaverunt ascendentes in mare, mare Rubrum ;</verse><verse id="8">et salvavit eos propter nomen suum,
ut notam faceret potentiam suam.</verse><verse id="9">Et increpuit mare Rubrum et exsiccatum est,
et deduxit eos in abyssis sicut in deserto.</verse><verse id="10">Et salvavit eos de manu odientium,
et redemit eos de manu inimici.</verse><verse id="11">Et operuit aqua tribulantes eos ;
unus ex eis non remansit.</verse><verse id="12">Et crediderunt verbis ejus,
et laudaverunt laudem ejus.</verse><verse id="13">Cito fecerunt ; obliti sunt operum ejus :
et non sustinuerunt consilium ejus.</verse><verse id="14">Et concupierunt concupiscentiam in deserto,
et tentaverunt Deum in inaquoso.</verse><verse id="15">Et dedit eis petitionem ipsorum,
et misit saturitatem in animas eorum.</verse><verse id="16">Et irritaverunt Moysen in castris ;
Aaron, sanctum Domini.</verse><verse id="17">Aperta est terra, et deglutivit Dathan,
et operuit super congregationem Abiron.</verse><verse id="18">Et exarsit ignis in synagoga eorum :
flamma combussit peccatores.</verse><verse id="19">Et fecerunt vitulum in Horeb,
et adoraverunt sculptile.</verse><verse id="20">Et mutaverunt gloriam suam
in similitudinem vituli comedentis fœnum.</verse><verse id="21">Obliti sunt Deum qui salvavit eos ;
qui fecit magnalia in Ægypto,</verse><verse id="22">mirabilia in terra Cham,
terribilia in mari Rubro.</verse><verse id="23">Et dixit ut disperderet eos,
si non Moyses, electus ejus,
stetisset in confractione in conspectu ejus,
ut averteret iram ejus, ne disperderet eos.</verse><verse id="24">Et pro nihilo habuerunt terram desiderabilem ;
non crediderunt verbo ejus.</verse><verse id="25">Et murmuraverunt in tabernaculis suis ;
non exaudierunt vocem Domini.</verse><verse id="26">Et elevavit manum suam super eos
ut prosterneret eos in deserto :</verse><verse id="27">et ut dejiceret semen eorum in nationibus,
et dispergeret eos in regionibus.</verse><verse id="28">Et initiati sunt Beelphegor,
et comederunt sacrificia mortuorum.</verse><verse id="29">Et irritaverunt eum in adinventionibus suis,
et multiplicata est in eis ruina.</verse><verse id="30">Et stetit Phinees, et placavit,
et cessavit quassatio.</verse><verse id="31">Et reputatum est ei in justitiam,
in generationem et generationem usque in sempiternum.</verse><verse id="32">Et irritaverunt eum ad aquas contradictionis,
et vexatus est Moyses propter eos :</verse><verse id="33">quia exacerbaverunt spiritum ejus,
et distinxit in labiis suis.</verse><verse id="34">Non disperdiderunt gentes
quas dixit Dominus illis :</verse><verse id="35">et commisti sunt inter gentes,
et didicerunt opera eorum ;</verse><verse id="36">et servierunt sculptilibus eorum,
et factum est illis in scandalum.</verse><verse id="37">Et immolaverunt filios suos et filias suas dæmoniis.</verse><verse id="38">Et effuderunt sanguinem innocentem,
sanguinem filiorum suorum et filiarum suarum,
quas sacrificaverunt sculptilibus Chanaan.
Et infecta est terra in sanguinibus,</verse><verse id="39">et contaminata est in operibus eorum :
et fornicati sunt in adinventionibus suis.</verse><verse id="40">Et iratus est furore Dominus in populum suum,
et abominatus est hæreditatem suam.</verse><verse id="41">Et tradidit eos in manus gentium ;
et dominati sunt eorum qui oderunt eos.</verse><verse id="42">Et tribulaverunt eos inimici eorum,
et humiliati sunt sub manibus eorum ;</verse><verse id="43">sæpe liberavit eos.
Ipsi autem exacerbaverunt eum in consilio suo,
et humiliati sunt in iniquitatibus suis.</verse><verse id="44">Et vidit cum tribularentur,
et audivit orationem eorum.</verse><verse id="45">Et memor fuit testamenti sui,
et pœnituit eum secundum multitudinem misericordiæ suæ :</verse></chapter><chapter id="106"><verse id="1">Alleluja.
Confitemini Domino, quoniam bonus,
quoniam in sæculum misericordia ejus.</verse><verse id="2">Dicant qui redempti sunt a Domino,
quos redemit de manu inimici,
et de regionibus congregavit eos,</verse><verse id="3">a solis ortu, et occasu, ab aquilone, et mari.</verse><verse id="4">Erraverunt in solitudine, in inaquoso ;
viam civitatis habitaculi non invenerunt.</verse><verse id="5">Esurientes et sitientes,
anima eorum in ipsis defecit.</verse><verse id="6">Et clamaverunt ad Dominum cum tribularentur,
et de necessitatibus eorum eripuit eos ;</verse><verse id="7">et deduxit eos in viam rectam,
ut irent in civitatem habitationis.</verse><verse id="8">Confiteantur Domino misericordiæ ejus,
et mirabilia ejus filiis hominum.</verse><verse id="9">Quia satiavit animam inanem,
et animam esurientem satiavit bonis.</verse><verse id="10">Sedentes in tenebris et umbra mortis ;
vinctos in mendicitate et ferro.</verse><verse id="11">Quia exacerbaverunt eloquia Dei,
et consilium Altissimi irritaverunt.</verse><verse id="12">Et humiliatum est in laboribus cor eorum ;
infirmati sunt, nec fuit qui adjuvaret.</verse><verse id="13">Et clamaverunt ad Dominum cum tribularentur ;
et de necessitatibus eorum liberavit eos.</verse><verse id="14">Et eduxit eos de tenebris et umbra mortis,
et vincula eorum dirupit.</verse><verse id="15">Confiteantur Domino misericordiæ ejus,
et mirabilia ejus filiis hominum.</verse><verse id="16">Quia contrivit portas æreas,
et vectes ferreos confregit.</verse><verse id="17">Suscepit eos de via iniquitatis eorum ;
propter injustitias enim suas humiliati sunt.</verse><verse id="18">Omnem escam abominata est anima eorum,
et appropinquaverunt usque ad portas mortis.</verse><verse id="19">Et clamaverunt ad Dominum cum tribularentur,
et de necessitatibus eorum liberavit eos.</verse><verse id="20">Misit verbum suum, et sanavit eos,
et eripuit eos de interitionibus eorum.</verse><verse id="21">Confiteantur Domino misericordiæ ejus,
et mirabilia ejus filiis hominum.</verse><verse id="22">Et sacrificent sacrificium laudis,
et annuntient opera ejus in exsultatione.</verse><verse id="23">Qui descendunt mare in navibus,
facientes operationem in aquis multis :</verse><verse id="24">ipsi viderunt opera Domini,
et mirabilia ejus in profundo.</verse><verse id="25">Dixit, et stetit spiritus procellæ,
et exaltati sunt fluctus ejus.</verse><verse id="26">Ascendunt usque ad cælos, et descendunt usque ad abyssos ;
anima eorum in malis tabescebat.</verse><verse id="27">Turbati sunt, et moti sunt sicut ebrius,
et omnis sapientia eorum devorata est.</verse><verse id="28">Et clamaverunt ad Dominum cum tribularentur ;
et de necessitatibus eorum eduxit eos.</verse><verse id="29">Et statuit procellam ejus in auram,
et siluerunt fluctus ejus.</verse><verse id="30">Et lætati sunt quia siluerunt ;
et deduxit eos in portum voluntatis eorum.</verse><verse id="31">Confiteantur Domino misericordiæ ejus,
et mirabilia ejus filiis hominum.</verse><verse id="32">Et exaltent eum in ecclesia plebis,
et in cathedra seniorum laudent eum.</verse><verse id="33">Posuit flumina in desertum,
et exitus aquarum in sitim ;</verse><verse id="34">terram fructiferam in salsuginem,
a malitia inhabitantium in ea.</verse><verse id="35">Posuit desertum in stagna aquarum,
et terram sine aqua in exitus aquarum.</verse><verse id="36">Et collocavit illic esurientes,
et constituerunt civitatem habitationis :</verse><verse id="37">et seminaverunt agros et plantaverunt vineas,
et fecerunt fructum nativitatis.</verse><verse id="38">Et benedixit eis, et multiplicati sunt nimis ;
et jumenta eorum non minoravit.</verse><verse id="39">Et pauci facti sunt et vexati sunt,
a tribulatione malorum et dolore.</verse><verse id="40">Effusa est contemptio super principes :
et errare fecit eos in invio, et non in via.</verse><verse id="41">Et adjuvit pauperem de inopia,
et posuit sicut oves familias.</verse><verse id="42">Videbunt recti, et lætabuntur ;
et omnis iniquitas oppilabit os suum.</verse><verse id="43">Quis sapiens, et custodiet hæc,
et intelliget misericordias Domini ?</verse></chapter><chapter id="107"><verse id="1">Canticum Psalmi, ipsi David.</verse><verse id="2">Paratum cor meum, Deus, paratum cor meum ;
cantabo, et psallam in gloria mea.</verse><verse id="3">Exsurge, gloria mea ; exsurge, psalterium et cithara ;
exsurgam diluculo.</verse><verse id="4">Confitebor tibi in populis, Domine,
et psallam tibi in nationibus :</verse><verse id="5">quia magna est super cælos misericordia tua,
et usque ad nubes veritas tua.</verse><verse id="6">Exaltare super cælos, Deus,
et super omnem terram gloria tua :</verse><verse id="7">ut liberentur dilecti tui.
Salvum fac dextera tua, et exaudi me.</verse><verse id="8">Deus locutus est in sancto suo :
Exsultabo, et dividam Sichimam ;
et convallem tabernaculorum dimetiar.</verse><verse id="9">Meus est Galaad, et meus est Manasses,
et Ephraim susceptio capitis mei.
Juda rex meus ;</verse><verse id="10">Moab lebes spei meæ :
in Idumæam extendam calceamentum meum ;
mihi alienigenæ amici facti sunt.</verse><verse id="11">Quis deducet me in civitatem munitam ?
quis deducet me usque in Idumæam ?</verse><verse id="12">nonne tu, Deus, qui repulisti nos ?
et non exibis, Deus, in virtutibus nostris ?</verse><verse id="13">Da nobis auxilium de tribulatione,
quia vana salus hominis.</verse><verse id="14">In Deo faciemus virtutem ;
et ipse ad nihilum deducet inimicos nostros.</verse></chapter><chapter id="108"><verse id="1">In finem. Psalmus David.</verse><verse id="2">Deus, laudem meam ne tacueris,
quia os peccatoris et os dolosi super me apertum est.</verse><verse id="3">Locuti sunt adversum me lingua dolosa,
et sermonibus odii circumdederunt me :
et expugnaverunt me gratis.</verse><verse id="4">Pro eo ut me diligerent, detrahebant mihi ;
ego autem orabam.</verse><verse id="5">Et posuerunt adversum me mala pro bonis,
et odium pro dilectione mea.</verse><verse id="6">Constitue super eum peccatorem,
et diabolus stet a dextris ejus.</verse><verse id="7">Cum judicatur, exeat condemnatus ;
et oratio ejus fiat in peccatum.</verse><verse id="8">Fiant dies ejus pauci,
et episcopatum ejus accipiat alter.</verse><verse id="9">Fiant filii ejus orphani,
et uxor ejus vidua.</verse><verse id="10">Nutantes transferantur filii ejus et mendicent,
et ejiciantur de habitationibus suis.</verse><verse id="11">Scrutetur fœnerator omnem substantiam ejus,
et diripiant alieni labores ejus.</verse><verse id="12">Non sit illi adjutor,
nec sit qui misereatur pupillis ejus.</verse><verse id="13">Fiant nati ejus in interitum ;
in generatione una deleatur nomen ejus.</verse></chapter><chapter id="109"><verse id="1">Psalmus David.
Dixit Dominus Domino meo :
Sede a dextris meis,
donec ponam inimicos tuos scabellum pedum tuorum.</verse><verse id="2">Virgam virtutis tuæ emittet Dominus ex Sion :
dominare in medio inimicorum tuorum.</verse><verse id="3">Tecum principium in die virtutis tuæ
in splendoribus sanctorum :
ex utero, ante luciferum, genui te.</verse><verse id="4">Juravit Dominus, et non pœnitebit eum :
Tu es sacerdos in æternum
secundum ordinem Melchisedech.</verse><verse id="5">Dominus a dextris tuis ;
confregit in die iræ suæ reges.</verse><verse id="6">Judicabit in nationibus, implebit ruinas ;
conquassabit capita in terra multorum.</verse><verse id="7">De torrente in via bibet ;
propterea exaltabit caput.</verse></chapter><chapter id="110"><verse id="1">Alleluja.
Confitebor tibi, Domine, in toto corde meo,
in consilio justorum, et congregatione.</verse><verse id="2">Magna opera Domini :
exquisita in omnes voluntates ejus.</verse><verse id="3">Confessio et magnificentia opus ejus,
et justitia ejus manet in sæculum sæculi.</verse><verse id="4">Memoriam fecit mirabilium suorum,
misericors et miserator Dominus.</verse><verse id="5">Escam dedit timentibus se ;
memor erit in sæculum testamenti sui.</verse><verse id="6">Virtutem operum suorum annuntiabit populo suo,</verse><verse id="7">ut det illis hæreditatem gentium.
Opera manuum ejus veritas et judicium.</verse></chapter><chapter id="111"><verse id="1">Alleluja, reversionis Aggæi et Zachariæ.
Beatus vir qui timet Dominum :
in mandatis ejus volet nimis.</verse><verse id="2">Potens in terra erit semen ejus ;
generatio rectorum benedicetur.</verse><verse id="3">Gloria et divitiæ in domo ejus,
et justitia ejus manet in sæculum sæculi.</verse><verse id="4">Exortum est in tenebris lumen rectis :
misericors, et miserator, et justus.</verse><verse id="5">Jucundus homo qui miseretur et commodat ;
disponet sermones suos in judicio :</verse><verse id="6">quia in æternum non commovebitur.</verse><verse id="7">In memoria æterna erit justus ;
ab auditione mala non timebit.
Paratum cor ejus sperare in Domino,</verse><verse id="8">confirmatum est cor ejus ;
non commovebitur donec despiciat inimicos suos.</verse><verse id="9">Dispersit, dedit pauperibus ;
justitia ejus manet in sæculum sæculi :
cornu ejus exaltabitur in gloria.</verse><verse id="10">Peccator videbit, et irascetur ;
dentibus suis fremet et tabescet :
desiderium peccatorum peribit.</verse></chapter><chapter id="112"><verse id="1">Alleluja.
Laudate, pueri, Dominum ;
laudate nomen Domini.</verse><verse id="2">Sit nomen Domini benedictum
ex hoc nunc et usque in sæculum.</verse><verse id="3">A solis ortu usque ad occasum
laudabile nomen Domini.</verse><verse id="4">Excelsus super omnes gentes Dominus,
et super cælos gloria ejus.</verse><verse id="5">Quis sicut Dominus Deus noster, qui in altis habitat,</verse><verse id="6">et humilia respicit in cælo et in terra ?</verse><verse id="7">Suscitans a terra inopem,
et de stercore erigens pauperem :</verse><verse id="8">ut collocet eum cum principibus,
cum principibus populi sui.</verse><verse id="9">Qui habitare facit sterilem in domo,
matrem filiorum lætantem.</verse></chapter><chapter id="113"><verse id="1">Alleluja.
In exitu Israël de Ægypto,
domus Jacob de populo barbaro,</verse><verse id="2">facta est Judæa sanctificatio ejus ;
Israël potestas ejus.</verse><verse id="3">Mare vidit, et fugit ;
Jordanis conversus est retrorsum.</verse><verse id="4">Montes exsultaverunt ut arietes,
et colles sicut agni ovium.</verse><verse id="5">Quid est tibi, mare, quod fugisti ?
et tu, Jordanis, quia conversus es retrorsum ?</verse><verse id="6">montes, exsultastis sicut arietes ?
et colles, sicut agni ovium ?</verse><verse id="7">A facie Domini mota est terra,
a facie Dei Jacob :</verse><verse id="8">qui convertit petram in stagna aquarum,
et rupem in fontes aquarum.</verse><verse id="9">Non nobis, Domine, non nobis,
sed nomini tuo da gloriam :</verse></chapter><chapter id="114"><verse id="1">Alleluja.
Dilexi, quoniam exaudiet Dominus
vocem orationis meæ.</verse><verse id="2">Quia inclinavit aurem suam mihi,
et in diebus meis invocabo.</verse><verse id="3">Circumdederunt me dolores mortis ;
et pericula inferni invenerunt me.
Tribulationem et dolorem inveni,</verse><verse id="4">et nomen Domini invocavi :
o Domine, libera animam meam.</verse><verse id="5">Misericors Dominus et justus,
et Deus noster miseretur.</verse><verse id="6">Custodiens parvulos Dominus ;
humiliatus sum, et liberavit me.</verse><verse id="7">Convertere, anima mea, in requiem tuam,
quia Dominus benefecit tibi :</verse><verse id="8">quia eripuit animam meam de morte,
oculos meos a lacrimis,
pedes meos a lapsu.</verse></chapter><chapter id="115"><verse id="1">Alleluja.
Credidi, propter quod locutus sum ;
ego autem humiliatus sum nimis.</verse><verse id="2">Ego dixi in excessu meo :
Omnis homo mendax.</verse><verse id="3">Quid retribuam Domino
pro omnibus quæ retribuit mihi ?</verse><verse id="4">Calicem salutaris accipiam,
et nomen Domini invocabo.</verse><verse id="5">Vota mea Domino reddam
coram omni populo ejus.</verse><verse id="6">Pretiosa in conspectu Domini
mors sanctorum ejus.</verse><verse id="7">O Domine, quia ego servus tuus ;
ego servus tuus, et filius ancillæ tuæ.
Dirupisti vincula mea :</verse><verse id="8">tibi sacrificabo hostiam laudis,
et nomen Domini invocabo.</verse><verse id="9">Vota mea Domino reddam
in conspectu omnis populi ejus ;</verse><verse id="10">in atriis domus Domini,
in medio tui, Jerusalem.</verse></chapter><chapter id="116"><verse id="1">Alleluja.
Laudate Dominum, omnes gentes ;
laudate eum, omnes populi.</verse><verse id="2">Quoniam confirmata est super nos misericordia ejus,
et veritas Domini manet in æternum.</verse></chapter><chapter id="117"><verse id="1">Alleluja.
Confitemini Domino, quoniam bonus,
quoniam in sæculum misericordia ejus.</verse><verse id="2">Dicat nunc Israël : Quoniam bonus,
quoniam in sæculum misericordia ejus.</verse></chapter><chapter id="118"><verse id="1">Alleluja.
Beati immaculati in via,
qui ambulant in lege Domini.</verse><verse id="2">Beati qui scrutantur testimonia ejus ;
in toto corde exquirunt eum.</verse><verse id="3">Non enim qui operantur iniquitatem
in viis ejus ambulaverunt.</verse><verse id="4">Tu mandasti mandata tua
custodiri nimis.</verse><verse id="5">Utinam dirigantur viæ meæ
ad custodiendas justificationes tuas.</verse><verse id="6">Tunc non confundar,
cum perspexero in omnibus mandatis tuis.</verse><verse id="7">Confitebor tibi in directione cordis,
in eo quod didici judicia justitiæ tuæ.</verse><verse id="8">Justificationes tuas custodiam ;
non me derelinquas usquequaque.</verse><verse id="9">In quo corrigit adolescentior viam suam ?
in custodiendo sermones tuos.</verse><verse id="10">In toto corde meo exquisivi te ;
ne repellas me a mandatis tuis.</verse><verse id="11">In corde meo abscondi eloquia tua,
ut non peccem tibi.</verse><verse id="12">Benedictus es, Domine ;
doce me justificationes tuas.</verse><verse id="13">In labiis meis pronuntiavi omnia judicia oris tui.</verse><verse id="14">In via testimoniorum tuorum delectatus sum,
sicut in omnibus divitiis.</verse><verse id="15">In mandatis tuis exercebor,
et considerabo vias tuas.</verse><verse id="16">In justificationibus tuis meditabor :
non obliviscar sermones tuos.</verse><verse id="17">Retribue servo tuo, vivifica me,
et custodiam sermones tuos.</verse><verse id="18">Revela oculos meos,
et considerabo mirabilia de lege tua.</verse><verse id="19">Incola ego sum in terra :
non abscondas a me mandata tua.</verse><verse id="20">Concupivit anima mea
desiderare justificationes tuas in omni tempore.</verse><verse id="21">Increpasti superbos ;
maledicti qui declinant a mandatis tuis.</verse><verse id="22">Aufer a me opprobrium et contemptum,
quia testimonia tua exquisivi.</verse><verse id="23">Etenim sederunt principes, et adversum me loquebantur ;
servus autem tuus exercebatur in justificationibus tuis.</verse><verse id="24">Nam et testimonia tua meditatio mea est,
et consilium meum justificationes tuæ.</verse><verse id="25">Adhæsit pavimento anima mea :
vivifica me secundum verbum tuum.</verse><verse id="26">Vias meas enuntiavi, et exaudisti me ;
doce me justificationes tuas.</verse><verse id="27">Viam justificationum tuarum instrue me,
et exercebor in mirabilibus tuis.</verse><verse id="28">Dormitavit anima mea præ tædio :
confirma me in verbis tuis.</verse><verse id="29">Viam iniquitatis amove a me,
et de lege tua miserere mei.</verse></chapter><chapter id="119"><verse id="1">Canticum graduum.
Ad Dominum cum tribularer clamavi,
et exaudivit me.</verse><verse id="2">Domine, libera animam meam a labiis iniquis
et a lingua dolosa.</verse><verse id="3">Quid detur tibi, aut quid apponatur tibi
ad linguam dolosam ?</verse><verse id="4">Sagittæ potentis acutæ,
cum carbonibus desolatoriis.</verse><verse id="5">Heu mihi, quia incolatus meus prolongatus est !
habitavi cum habitantibus Cedar ;</verse><verse id="6">multum incola fuit anima mea.</verse><verse id="7">Cum his qui oderunt pacem eram pacificus ;
cum loquebar illis, impugnabant me gratis.</verse></chapter><chapter id="120"><verse id="1">Canticum graduum.
Levavi oculos meos in montes,
unde veniet auxilium mihi.</verse><verse id="2">Auxilium meum a Domino,
qui fecit cælum et terram.</verse><verse id="3">Non det in commotionem pedem tuum,
neque dormitet qui custodit te.</verse><verse id="4">Ecce non dormitabit neque dormiet
qui custodit Israël.</verse><verse id="5">Dominus custodit te ;
Dominus protectio tua super manum dexteram tuam.</verse><verse id="6">Per diem sol non uret te,
neque luna per noctem.</verse><verse id="7">Dominus custodit te ab omni malo ;
custodiat animam tuam Dominus.</verse></chapter><chapter id="121"><verse id="1">Canticum graduum.
Lætatus sum in his quæ dicta sunt mihi :
In domum Domini ibimus.</verse><verse id="2">Stantes erant pedes nostri
in atriis tuis, Jerusalem.</verse><verse id="3">Jerusalem, quæ ædificatur ut civitas,
cujus participatio ejus in idipsum.</verse><verse id="4">Illuc enim ascenderunt tribus, tribus Domini :
testimonium Israël,
ad confitendum nomini Domini.</verse><verse id="5">Quia illic sederunt sedes in judicio,
sedes super domum David.</verse><verse id="6">Rogate quæ ad pacem sunt Jerusalem,
et abundantia diligentibus te.</verse><verse id="7">Fiat pax in virtute tua,
et abundantia in turribus tuis.</verse><verse id="8">Propter fratres meos et proximos meos,
loquebar pacem de te.</verse></chapter><chapter id="122"><verse id="1">Canticum graduum.
Ad te levavi oculos meos,
qui habitas in cælis.</verse><verse id="2">Ecce sicut oculi servorum
in manibus dominorum suorum ;
sicut oculi ancillæ
in manibus dominæ suæ :
ita oculi nostri ad Dominum Deum nostrum,
donec misereatur nostri.</verse><verse id="3">Miserere nostri, Domine, miserere nostri,
quia multum repleti sumus despectione ;</verse><verse id="4">quia multum repleta est anima nostra
opprobrium abundantibus, et despectio superbis.</verse></chapter><chapter id="123"><verse id="1">Canticum graduum.
Nisi quia Dominus erat in nobis,
dicat nunc Israël,</verse><verse id="2">nisi quia Dominus erat in nobis :
cum exsurgerent homines in nos,</verse><verse id="3">forte vivos deglutissent nos ;
cum irasceretur furor eorum in nos,</verse><verse id="4">forsitan aqua absorbuisset nos ;</verse></chapter><chapter id="124"><verse id="1">Canticum graduum.
Qui confidunt in Domino, sicut mons Sion :
non commovebitur in æternum,
qui habitat</verse><verse id="2">in Jerusalem.
Montes in circuitu ejus ;
et Dominus in circuitu populi sui,
ex hoc nunc et usque in sæculum.</verse><verse id="3">Quia non relinquet Dominus virgam peccatorum
super sortem justorum :
ut non extendant justi
ad iniquitatem manus suas,</verse><verse id="4">benefac, Domine, bonis,
et rectis corde.</verse><verse id="5">Declinantes autem in obligationes,
adducet Dominus cum operantibus iniquitatem.
Pax super Israël !</verse></chapter><chapter id="125"><verse id="1">Canticum graduum.
In convertendo Dominus captivitatem Sion,
facti sumus sicut consolati.</verse><verse id="2">Tunc repletum est gaudio os nostrum,
et lingua nostra exsultatione.
Tunc dicent inter gentes :
Magnificavit Dominus facere cum eis.</verse><verse id="3">Magnificavit Dominus facere nobiscum ;
facti sumus lætantes.</verse><verse id="4">Converte, Domine, captivitatem nostram,
sicut torrens in austro.</verse><verse id="5">Qui seminant in lacrimis,
in exsultatione metent.</verse></chapter><chapter id="126"><verse id="1">Canticum graduum Salomonis.
Nisi Dominus ædificaverit domum,
in vanum laboraverunt qui ædificant eam.
Nisi Dominus custodierit civitatem,
frustra vigilat qui custodit eam.</verse><verse id="2">Vanum est vobis ante lucem surgere :
surgite postquam sederitis,
qui manducatis panem doloris.
Cum dederit dilectis suis somnum,</verse><verse id="3">ecce hæreditas Domini, filii ;
merces, fructus ventris.</verse><verse id="4">Sicut sagittæ in manu potentis,
ita filii excussorum.</verse><verse id="5">Beatus vir qui implevit desiderium suum ex ipsis :
non confundetur cum loquetur inimicis suis in porta.</verse></chapter><chapter id="127"><verse id="1">Canticum graduum.
Beati omnes qui timent Dominum,
qui ambulant in viis ejus.</verse><verse id="2">Labores manuum tuarum quia manducabis :
beatus es, et bene tibi erit.</verse><verse id="3">Uxor tua sicut vitis abundans
in lateribus domus tuæ ;
filii tui sicut novellæ olivarum
in circuitu mensæ tuæ.</verse><verse id="4">Ecce sic benedicetur homo
qui timet Dominum.</verse><verse id="5">Benedicat tibi Dominus ex Sion,
et videas bona Jerusalem omnibus diebus vitæ tuæ.</verse></chapter><chapter id="128"><verse id="1">Canticum graduum.
Sæpe expugnaverunt me a juventute mea,
dicat nunc Israël ;</verse><verse id="2">sæpe expugnaverunt me a juventute mea :
etenim non potuerunt mihi.</verse><verse id="3">Supra dorsum meum fabricaverunt peccatores ;
prolongaverunt iniquitatem suam.</verse><verse id="4">Dominus justus
concidit cervices peccatorum.</verse><verse id="5">Confundantur, et convertantur retrorsum
omnes qui oderunt Sion.</verse><verse id="6">Fiant sicut fœnum tectorum,
quod priusquam evellatur exaruit :</verse></chapter><chapter id="129"><verse id="1">Canticum graduum.
De profundis clamavi ad te, Domine ;</verse><verse id="2">Domine, exaudi vocem meam.
Fiant aures tuæ intendentes in vocem deprecationis meæ.</verse><verse id="3">Si iniquitates observaveris, Domine,
Domine, quis sustinebit ?</verse><verse id="4">Quia apud te propitiatio est ;
et propter legem tuam sustinui te, Domine.
Sustinuit anima mea in verbo ejus :</verse><verse id="5">speravit anima mea in Domino.</verse><verse id="6">A custodia matutina usque ad noctem,
speret Israël in Domino.</verse><verse id="7">Quia apud Dominum misericordia,
et copiosa apud eum redemptio.</verse><verse id="8">Et ipse redimet Israël
ex omnibus iniquitatibus ejus.</verse></chapter><chapter id="130"><verse id="1">Canticum graduum David.
Domine, non est exaltatum cor meum,
neque elati sunt oculi mei,
neque ambulavi in magnis,
neque in mirabilibus super me.</verse><verse id="2">Si non humiliter sentiebam,
sed exaltavi animam meam :
sicut ablactatus est super matre sua,
ita retributio in anima mea.</verse><verse id="3">Speret Israël in Domino,
ex hoc nunc et usque in sæculum.</verse></chapter><chapter id="131"><verse id="1">Canticum graduum.
Memento, Domine, David,
et omnis mansuetudinis ejus :</verse><verse id="2">sicut juravit Domino ;
votum vovit Deo Jacob :</verse><verse id="3">Si introiero in tabernaculum domus meæ ;
si ascendero in lectum strati mei ;</verse></chapter><chapter id="132"><verse id="1">Canticum graduum David.
Ecce quam bonum et quam jucundum,
habitare fratres in unum !</verse><verse id="2">Sicut unguentum in capite,
quod descendit in barbam, barbam Aaron,
quod descendit in oram vestimenti ejus ;</verse><verse id="3">sicut ros Hermon,
qui descendit in montem Sion.
Quoniam illic mandavit Dominus benedictionem,
et vitam usque in sæculum.</verse></chapter><chapter id="133"><verse id="1">Canticum graduum.
Ecce nunc benedicite Dominum, omnes servi Domini :
qui statis in domo Domini,
in atriis domus Dei nostri.</verse><verse id="2">In noctibus extollite manus vestras in sancta,
et benedicite Dominum.</verse><verse id="3">Benedicat te Dominus ex Sion,
qui fecit cælum et terram.</verse></chapter><chapter id="134"><verse id="1">Alleluja.
Laudate nomen Domini ;
laudate, servi, Dominum :</verse><verse id="2">qui statis in domo Domini,
in atriis domus Dei nostri.</verse><verse id="3">Laudate Dominum, quia bonus Dominus ;
psallite nomini ejus, quoniam suave.</verse></chapter><chapter id="135"><verse id="1">Alleluja.
Confitemini Domino, quoniam bonus,
quoniam in æternum misericordia ejus.</verse><verse id="2">Confitemini Deo deorum,
quoniam in æternum misericordia ejus.</verse><verse id="3">Confitemini Domino dominorum,
quoniam in æternum misericordia ejus.</verse><verse id="4">Qui facit mirabilia magna solus,
quoniam in æternum misericordia ejus.</verse><verse id="5">Qui fecit cælos in intellectu,
quoniam in æternum misericordia ejus.</verse><verse id="6">Qui firmavit terram super aquas,
quoniam in æternum misericordia ejus.</verse><verse id="7">Qui fecit luminaria magna,
quoniam in æternum misericordia ejus :</verse><verse id="8">solem in potestatem diei,
quoniam in æternum misericordia ejus ;</verse><verse id="9">lunam et stellas in potestatem noctis,
quoniam in æternum misericordia ejus.</verse><verse id="10">Qui percussit Ægyptum cum primogenitis eorum,
quoniam in æternum misericordia ejus.</verse><verse id="11">Qui eduxit Israël de medio eorum,
quoniam in æternum misericordia ejus,</verse><verse id="12">in manu potenti et brachio excelso,
quoniam in æternum misericordia ejus.</verse><verse id="13">Qui divisit mare Rubrum in divisiones,
quoniam in æternum misericordia ejus ;</verse><verse id="14">et eduxit Israël per medium ejus,
quoniam in æternum misericordia ejus ;</verse><verse id="15">et excussit Pharaonem et virtutem ejus in mari Rubro,
quoniam in æternum misericordia ejus.</verse><verse id="16">Qui traduxit populum suum per desertum,
quoniam in æternum misericordia ejus.</verse><verse id="17">Qui percussit reges magnos,
quoniam in æternum misericordia ejus ;</verse><verse id="18">et occidit reges fortes,
quoniam in æternum misericordia ejus :</verse><verse id="19">Sehon, regem Amorrhæorum,
quoniam in æternum misericordia ejus ;</verse><verse id="20">et Og, regem Basan,
quoniam in æternum misericordia ejus :</verse><verse id="21">et dedit terram eorum hæreditatem,
quoniam in æternum misericordia ejus ;</verse></chapter><chapter id="136"><verse id="1">Psalmus David, Jeremiæ.
Super flumina Babylonis illic sedimus et flevimus,
cum recordaremur Sion.</verse><verse id="2">In salicibus in medio ejus
suspendimus organa nostra :</verse><verse id="3">quia illic interrogaverunt nos, qui captivos duxerunt nos,
verba cantionum ;
et qui abduxerunt nos :
Hymnum cantate nobis de canticis Sion.</verse><verse id="4">Quomodo cantabimus canticum Domini
in terra aliena ?</verse><verse id="5">Si oblitus fuero tui, Jerusalem,
oblivioni detur dextera mea.</verse><verse id="6">Adhæreat lingua mea faucibus meis,
si non meminero tui ;
si non proposuero Jerusalem
in principio lætitiæ meæ.</verse><verse id="7">Memor esto, Domine, filiorum Edom,
in die Jerusalem :
qui dicunt : Exinanite, exinanite
usque ad fundamentum in ea.</verse><verse id="8">Filia Babylonis misera ! beatus qui retribuet tibi
retributionem tuam quam retribuisti nobis.</verse><verse id="9">Beatus qui tenebit,
et allidet parvulos tuos ad petram.</verse></chapter><chapter id="137"><verse id="1">Ipsi David.
Confitebor tibi, Domine, in toto corde meo,
quoniam audisti verba oris mei.
In conspectu angelorum psallam tibi ;</verse><verse id="2">adorabo ad templum sanctum tuum,
et confitebor nomini tuo :
super misericordia tua et veritate tua ;
quoniam magnificasti super omne, nomen sanctum tuum.</verse><verse id="3">In quacumque die invocavero te, exaudi me ;
multiplicabis in anima mea virtutem.</verse><verse id="4">Confiteantur tibi, Domine, omnes reges terræ,
quia audierunt omnia verba oris tui.</verse><verse id="5">Et cantent in viis Domini,
quoniam magna est gloria Domini ;</verse><verse id="6">quoniam excelsus Dominus, et humilia respicit,
et alta a longe cognoscit.</verse><verse id="7">Si ambulavero in medio tribulationis, vivificabis me ;
et super iram inimicorum meorum extendisti manum tuam,
et salvum me fecit dextera tua.</verse><verse id="8">Dominus retribuet pro me.
Domine, misericordia tua in sæculum ;
opera manuum tuarum ne despicias.</verse></chapter><chapter id="138"><verse id="1">In finem, psalmus David.
Domine, probasti me, et cognovisti me ;</verse><verse id="2">tu cognovisti sessionem meam et resurrectionem meam.</verse><verse id="3">Intellexisti cogitationes meas de longe ;
semitam meam et funiculum meum investigasti :</verse><verse id="4">et omnes vias meas prævidisti,
quia non est sermo in lingua mea.</verse><verse id="5">Ecce, Domine, tu cognovisti omnia,
novissima et antiqua.
Tu formasti me, et posuisti super me manum tuam.</verse><verse id="6">Mirabilis facta est scientia tua ex me ;
confortata est, et non potero ad eam.</verse><verse id="7">Quo ibo a spiritu tuo ?
et quo a facie tua fugiam ?</verse><verse id="8">Si ascendero in cælum, tu illic es ;
si descendero in infernum, ades.</verse></chapter><chapter id="139"><verse id="1">In finem. Psalmus David.</verse><verse id="2">Eripe me, Domine, ab homine malo ;
a viro iniquo eripe me.</verse><verse id="3">Qui cogitaverunt iniquitates in corde,
tota die constituebant prælia.</verse><verse id="4">Acuerunt linguas suas sicut serpentis ;
venenum aspidum sub labiis eorum.</verse><verse id="5">Custodi me, Domine, de manu peccatoris,
et ab hominibus iniquis eripe me.
Qui cogitaverunt supplantare gressus meos :</verse><verse id="6">absconderunt superbi laqueum mihi.
Et funes extenderunt in laqueum ;
juxta iter, scandalum posuerunt mihi.</verse><verse id="7">Dixi Domino : Deus meus es tu ;
exaudi, Domine, vocem deprecationis meæ.</verse><verse id="8">Domine, Domine, virtus salutis meæ,
obumbrasti super caput meum in die belli.</verse><verse id="9">Ne tradas me, Domine, a desiderio meo peccatori :
cogitaverunt contra me ;
ne derelinquas me, ne forte exaltentur.</verse><verse id="10">Caput circuitus eorum :
labor labiorum ipsorum operiet eos.</verse><verse id="11">Cadent super eos carbones ;
in ignem dejicies eos :
in miseriis non subsistent.</verse><verse id="12">Vir linguosus non dirigetur in terra ;
virum injustum mala capient in interitu.</verse><verse id="13">Cognovi quia faciet Dominus judicium inopis,
et vindictam pauperum.</verse><verse id="14">Verumtamen justi confitebuntur nomini tuo,
et habitabunt recti cum vultu tuo.</verse></chapter><chapter id="140"><verse id="1">Psalmus David.
Domine, clamavi ad te : exaudi me ;
intende voci meæ, cum clamavero ad te.</verse><verse id="2">Dirigatur oratio mea sicut incensum in conspectu tuo ;
elevatio manuum mearum sacrificium vespertinum.</verse><verse id="3">Pone, Domine, custodiam ori meo,
et ostium circumstantiæ labiis meis.</verse><verse id="4">Non declines cor meum in verba malitiæ,
ad excusandas excusationes in peccatis ;
cum hominibus operantibus iniquitatem,
et non communicabo cum electis eorum.</verse><verse id="5">Corripiet me justus in misericordia, et increpabit me :
oleum autem peccatoris non impinguet caput meum.
Quoniam adhuc et oratio mea in beneplacitis eorum :</verse><verse id="6">absorpti sunt juncti petræ judices eorum.
Audient verba mea, quoniam potuerunt.</verse><verse id="7">Sicut crassitudo terræ erupta est super terram,
dissipata sunt ossa nostra secus infernum.</verse><verse id="8">Quia ad te, Domine, Domine, oculi mei ;
in te speravi, non auferas animam meam.</verse><verse id="9">Custodi me a laqueo quem statuerunt mihi,
et a scandalis operantium iniquitatem.</verse><verse id="10">Cadent in retiaculo ejus peccatores :
singulariter sum ego, donec transeam.</verse></chapter><chapter id="141"><verse id="1">Intellectus David, cum esset in spelunca, oratio.</verse><verse id="2">Voce mea ad Dominum clamavi,
voce mea ad Dominum deprecatus sum.</verse><verse id="3">Effundo in conspectu ejus orationem meam,
et tribulationem meam ante ipsum pronuntio :</verse><verse id="4">in deficiendo ex me spiritum meum,
et tu cognovisti semitas meas.
In via hac qua ambulabam
absconderunt laqueum mihi.</verse><verse id="5">Considerabam ad dexteram, et videbam,
et non erat qui cognosceret me :
periit fuga a me,
et non est qui requirat animam meam.</verse><verse id="6">Clamavi ad te, Domine ;
dixi : Tu es spes mea,
portio mea in terra viventium.</verse><verse id="7">Intende ad deprecationem meam,
quia humiliatus sum nimis.
Libera me a persequentibus me,
quia confortati sunt super me.</verse><verse id="8">Educ de custodia animam meam
ad confitendum nomini tuo ;
me exspectant justi donec retribuas mihi.</verse></chapter><chapter id="142"><verse id="1">Psalmus David, quando persequebatur eum Absalom filius ejus.
Domine, exaudi orationem meam ;
auribus percipe obsecrationem meam in veritate tua ;
exaudi me in tua justitia.</verse><verse id="2">Et non intres in judicium cum servo tuo,
quia non justificabitur in conspectu tuo omnis vivens.</verse><verse id="3">Quia persecutus est inimicus animam meam ;
humiliavit in terra vitam meam ;
collocavit me in obscuris, sicut mortuos sæculi.</verse><verse id="4">Et anxiatus est super me spiritus meus ;
in me turbatum est cor meum.</verse><verse id="5">Memor fui dierum antiquorum ;
meditatus sum in omnibus operibus tuis :
in factis manuum tuarum meditabar.</verse><verse id="6">Expandi manus meas ad te ;
anima mea sicut terra sine aqua tibi.</verse><verse id="7">Velociter exaudi me, Domine ;
defecit spiritus meus.
Non avertas faciem tuam a me,
et similis ero descendentibus in lacum.</verse></chapter><chapter id="143"><verse id="1">Psalmus David. Adversus Goliath.
Benedictus Dominus Deus meus,
qui docet manus meas ad prælium,
et digitos meos ad bellum.</verse><verse id="2">Misericordia mea et refugium meum ;
susceptor meus et liberator meus ;
protector meus, et in ipso speravi,
qui subdit populum meum sub me.</verse><verse id="3">Domine, quid est homo, quia innotuisti ei ?
aut filius hominis, quia reputas eum ?</verse><verse id="4">Homo vanitati similis factus est ;
dies ejus sicut umbra prætereunt.</verse><verse id="5">Domine, inclina cælos tuos, et descende ;
tange montes, et fumigabunt.</verse><verse id="6">Fulgura coruscationem, et dissipabis eos ;
emitte sagittas tuas, et conturbabis eos.</verse><verse id="7">Emitte manum tuam de alto : eripe me,
et libera me de aquis multis,
de manu filiorum alienorum :</verse><verse id="8">quorum os locutum est vanitatem,
et dextera eorum dextera iniquitatis.</verse><verse id="9">Deus, canticum novum cantabo tibi ;
in psalterio decachordo psallam tibi.</verse><verse id="10">Qui das salutem regibus,
qui redemisti David servum tuum de gladio maligno,</verse><verse id="11">eripe me, et erue me de manu filiorum alienorum,
quorum os locutum est vanitatem,
et dextera eorum dextera iniquitatis.</verse><verse id="12">Quorum filii sicut novellæ plantationes in juventute sua ;
filiæ eorum compositæ,
circumornatæ ut similitudo templi.</verse></chapter><chapter id="144"><verse id="1">Laudatio ipsi David.
Exaltabo te, Deus meus rex,
et benedicam nomini tuo in sæculum, et in sæculum sæculi.</verse><verse id="2">Per singulos dies benedicam tibi,
et laudabo nomen tuum in sæculum, et in sæculum sæculi.</verse><verse id="3">Magnus Dominus, et laudabilis nimis,
et magnitudinis ejus non est finis.</verse><verse id="4">Generatio et generatio laudabit opera tua,
et potentiam tuam pronuntiabunt.</verse><verse id="5">Magnificentiam gloriæ sanctitatis tuæ loquentur,
et mirabilia tua narrabunt.</verse><verse id="6">Et virtutem terribilium tuorum dicent,
et magnitudinem tuam narrabunt.</verse><verse id="7">Memoriam abundantiæ suavitatis tuæ eructabunt,
et justitia tua exsultabunt.</verse><verse id="8">Miserator et misericors Dominus :
patiens, et multum misericors.</verse><verse id="9">Suavis Dominus universis,
et miserationes ejus super omnia opera ejus.</verse><verse id="10">Confiteantur tibi, Domine, omnia opera tua,
et sancti tui benedicant tibi.</verse><verse id="11">Gloriam regni tui dicent,
et potentiam tuam loquentur :</verse><verse id="12">ut notam faciant filiis hominum potentiam tuam,
et gloriam magnificentiæ regni tui.</verse><verse id="13">Regnum tuum regnum omnium sæculorum ;
et dominatio tua in omni generatione et generationem.
Fidelis Dominus in omnibus verbis suis,
et sanctus in omnibus operibus suis.</verse><verse id="14">Allevat Dominus omnes qui corruunt,
et erigit omnes elisos.</verse><verse id="15">Oculi omnium in te sperant, Domine,
et tu das escam illorum in tempore opportuno.</verse></chapter><chapter id="145"><verse id="1">Alleluja, Aggæi et Zachariæ.</verse><verse id="2">Lauda, anima mea, Dominum.
Laudabo Dominum in vita mea ;
psallam Deo meo quamdiu fuero.
Nolite confidere in principibus,</verse><verse id="3">in filiis hominum, in quibus non est salus.</verse><verse id="4">Exibit spiritus ejus, et revertetur in terram suam ;
in illa die peribunt omnes cogitationes eorum.</verse><verse id="5">Beatus cujus Deus Jacob adjutor ejus,
spes ejus in Domino Deo ipsius :</verse><verse id="6">qui fecit cælum et terram,
mare, et omnia quæ in eis sunt.</verse><verse id="7">Qui custodit veritatem in sæculum ;
facit judicium injuriam patientibus ;
dat escam esurientibus.
Dominus solvit compeditos ;</verse><verse id="8">Dominus illuminat cæcos.
Dominus erigit elisos ;
Dominus diligit justos.</verse><verse id="9">Dominus custodit advenas,
pupillum et viduam suscipiet,
et vias peccatorum disperdet.</verse><verse id="10">Regnabit Dominus in sæcula ;
Deus tuus, Sion, in generationem et generationem.</verse></chapter><chapter id="146"><verse id="1">Alleluja.
Laudate Dominum, quoniam bonus est psalmus ;
Deo nostro sit jucunda, decoraque laudatio.</verse><verse id="2">Ædificans Jerusalem Dominus,
dispersiones Israëlis congregabit :</verse><verse id="3">qui sanat contritos corde,
et alligat contritiones eorum ;</verse><verse id="4">qui numerat multitudinem stellarum,
et omnibus eis nomina vocat.</verse><verse id="5">Magnus Dominus noster, et magna virtus ejus,
et sapientiæ ejus non est numerus.</verse><verse id="6">Suscipiens mansuetos Dominus ;
humilians autem peccatores usque ad terram.</verse><verse id="7">Præcinite Domino in confessione ;
psallite Deo nostro in cithara.</verse><verse id="8">Qui operit cælum nubibus,
et parat terræ pluviam ;
qui producit in montibus fœnum,
et herbam servituti hominum ;</verse><verse id="9">qui dat jumentis escam ipsorum,
et pullis corvorum invocantibus eum.</verse><verse id="10">Non in fortitudine equi voluntatem habebit,
nec in tibiis viri beneplacitum erit ei.</verse></chapter><chapter id="147"><verse id="1">Alleluja.
Lauda, Jerusalem, Dominum ;
lauda Deum tuum, Sion.</verse><verse id="2">Quoniam confortavit seras portarum tuarum ;
benedixit filiis tuis in te.</verse><verse id="3">Qui posuit fines tuos pacem,
et adipe frumenti satiat te.</verse><verse id="4">Qui emittit eloquium suum terræ :
velociter currit sermo ejus.</verse><verse id="5">Qui dat nivem sicut lanam ;
nebulam sicut cinerem spargit.</verse><verse id="6">Mittit crystallum suam sicut buccellas :
ante faciem frigoris ejus quis sustinebit ?</verse><verse id="7">Emittet verbum suum, et liquefaciet ea ;
flabit spiritus ejus, et fluent aquæ.</verse><verse id="8">Qui annuntiat verbum suum Jacob,
justitias et judicia sua Israël.</verse><verse id="9">Non fecit taliter omni nationi,
et judicia sua non manifestavit eis.
Alleluja.</verse></chapter><chapter id="148"><verse id="1">Alleluja.
Laudate Dominum de cælis ;
laudate eum in excelsis.</verse><verse id="2">Laudate eum, omnes angeli ejus ;
laudate eum, omnes virtutes ejus.</verse><verse id="3">Laudate eum, sol et luna ;
laudate eum, omnes stellæ et lumen.</verse><verse id="4">Laudate eum, cæli cælorum ;
et aquæ omnes quæ super cælos sunt,</verse><verse id="5">laudent nomen Domini.
Quia ipse dixit, et facta sunt ;
ipse mandavit, et creata sunt.</verse><verse id="6">Statuit ea in æternum, et in sæculum sæculi ;
præceptum posuit, et non præteribit.</verse><verse id="7">Laudate Dominum de terra,
dracones et omnes abyssi ;</verse><verse id="8">ignis, grando, nix, glacies, spiritus procellarum,
quæ faciunt verbum ejus ;</verse><verse id="9">montes, et omnes colles ;
ligna fructifera, et omnes cedri ;</verse><verse id="10">bestiæ, et universa pecora ;
serpentes, et volucres pennatæ ;</verse><verse id="11">reges terræ et omnes populi ;
principes et omnes judices terræ ;</verse><verse id="12">juvenes et virgines ; senes cum junioribus,
laudent nomen Domini :</verse><verse id="13">quia exaltatum est nomen ejus solius.</verse><verse id="14">Confessio ejus super cælum et terram ;
et exaltavit cornu populi sui.
Hymnus omnibus sanctis ejus ;
filiis Israël, populo appropinquanti sibi.
Alleluja.</verse></chapter><chapter id="149"><verse id="1">Alleluja.
Cantate Domino canticum novum ;
laus ejus in ecclesia sanctorum.</verse><verse id="2">Lætetur Israël in eo qui fecit eum,
et filii Sion exsultent in rege suo.</verse><verse id="3">Laudent nomen ejus in choro ;
in tympano et psalterio psallant ei.</verse><verse id="4">Quia beneplacitum est Domino in populo suo,
et exaltabit mansuetos in salutem.</verse><verse id="5">Exsultabunt sancti in gloria ;
lætabuntur in cubilibus suis.</verse><verse id="6">Exaltationes Dei in gutture eorum,
et gladii ancipites in manibus eorum :</verse><verse id="7">ad faciendam vindictam in nationibus,
increpationes in populis ;</verse><verse id="8">ad alligandos reges eorum in compedibus,
et nobiles eorum in manicis ferreis ;</verse><verse id="9">ut faciant in eis judicium conscriptum :
gloria hæc est omnibus sanctis ejus.
Alleluja.</verse></chapter><chapter id="150"><verse id="1">Alleluja.
Laudate Dominum in sanctis ejus ;
laudate eum in firmamento virtutis ejus.</verse><verse id="2">Laudate eum in virtutibus ejus ;
laudate eum secundum multitudinem magnitudinis ejus.</verse><verse id="3">Laudate eum in sono tubæ ;
laudate eum in psalterio et cithara.</verse><verse id="4">Laudate eum in tympano et choro ;
laudate eum in chordis et organo.</verse><verse id="5">Laudate eum in cymbalis benesonantibus ;
laudate eum in cymbalis jubilationis.</verse><verse id="6">Omnis spiritus laudet Dominum !
Alleluja.</verse></chapter></book><book id="20" name="Proverbia" shortname="pro"><chapter id="1"><verse id="1">Parabolæ Salomonis, filii David, regis Israël,</verse><verse id="2">ad sciendam sapientiam et disciplinam ;</verse><verse id="3">ad intelligenda verba prudentiæ,
et suscipiendam eruditionem doctrinæ,
justitiam, et judicium, et æquitatem :</verse><verse id="4">ut detur parvulis astutia,
adolescenti scientia et intellectus.</verse><verse id="5">Audiens sapiens, sapientior erit,
et intelligens gubernacula possidebit.</verse><verse id="6">Animadvertet parabolam et interpretationem,
verba sapientum et ænigmata eorum.</verse><verse id="7">Timor Domini principium sapientiæ ;
sapientiam atque doctrinam stulti despiciunt.</verse><verse id="8">Audi, fili mi, disciplinam patris tui,
et ne dimittas legem matris tuæ :</verse><verse id="9">ut addatur gratia capiti tuo,
et torques collo tuo.</verse><verse id="10">Fili mi, si te lactaverint peccatores,
ne acquiescas eis.</verse><verse id="11">Si dixerint : Veni nobiscum, insidiemur sanguini ;
abscondamus tendiculas contra insontem frustra ;</verse><verse id="12">deglutiamus eum sicut infernus viventem,
et integrum quasi descendentem in lacum ;</verse><verse id="13">omnem pretiosam substantiam reperiemus ;
implebimus domos nostras spoliis :</verse><verse id="14">sortem mitte nobiscum,
marsupium unum sit omnium nostrum :</verse><verse id="15">fili mi, ne ambules cum eis ;
prohibe pedem tuum a semitis eorum :</verse><verse id="16">pedes enim illorum ad malum currunt,
et festinant ut effundant sanguinem.</verse><verse id="17">Frustra autem jacitur rete
ante oculos pennatorum.</verse><verse id="18">Ipsi quoque contra sanguinem suum insidiantur,
et moliuntur fraudes contra animas suas.</verse><verse id="19">Sic semitæ omnis avari :
animas possidentium rapiunt.</verse><verse id="20">Sapientia foris prædicat ;
in plateis dat vocem suam :</verse><verse id="21">in capite turbarum clamitat ;
in foribus portarum urbis profert verba sua, dicens :</verse><verse id="22">Usquequo, parvuli, diligitis infantiam,
et stulti ea quæ sibi sunt noxia cupient,
et imprudentes odibunt scientiam ?</verse><verse id="23">convertimini ad correptionem meam.
En proferam vobis spiritum meum,
et ostendam vobis verba mea.</verse><verse id="24">Quia vocavi, et renuistis ;
extendi manum meam, et non fuit qui aspiceret :</verse><verse id="25">despexistis omne consilium meum,
et increpationes meas neglexistis.</verse><verse id="26">Ego quoque in interitu vestro ridebo,
et subsannabo cum vobis id quod timebatis advenerit.</verse><verse id="27">Cum irruerit repentina calamitas,
et interitus quasi tempestas ingruerit ;
quando venerit super vos tribulatio et angustia :</verse><verse id="28">tunc invocabunt me, et non exaudiam ;
mane consurgent, et non invenient me :</verse><verse id="29">eo quod exosam habuerint disciplinam,
et timorem Domini non susceperint,</verse><verse id="30">nec acquieverint consilio meo,
et detraxerint universæ correptioni meæ.</verse><verse id="31">Comedent igitur fructus viæ suæ,
suisque consiliis saturabuntur.</verse><verse id="32">Aversio parvulorum interficiet eos,
et prosperitas stultorum perdet illos.</verse><verse id="33">Qui autem me audierit, absque terrore requiescet,
et abundantia perfruetur, timore malorum sublato.</verse></chapter><chapter id="2"><verse id="1">Fili mi, si susceperis sermones meos,
et mandata mea absconderis penes te :</verse><verse id="2">ut audiat sapientiam auris tua,
inclina cor tuum ad cognoscendam prudentiam.</verse><verse id="3">Si enim sapientiam invocaveris,
et inclinaveris cor tuum prudentiæ ;</verse><verse id="4">si quæsieris eam quasi pecuniam,
et sicut thesauros effoderis illam :</verse><verse id="5">tunc intelliges timorem Domini,
et scientiam Dei invenies,</verse><verse id="6">quia Dominus dat sapientiam,
et ex ore ejus prudentia et scientia.</verse><verse id="7">Custodiet rectorum salutem,
et proteget gradientes simpliciter,</verse><verse id="8">servans semitas justitiæ,
et vias sanctorum custodiens.</verse><verse id="9">Tunc intelliges justitiam, et judicium,
et æquitatem, et omnem semitam bonam.</verse><verse id="10">Si intraverit sapientia cor tuum,
et scientia animæ tuæ placuerit,</verse><verse id="11">consilium custodiet te,
et prudentia servabit te :</verse><verse id="12">ut eruaris a via mala,
et ab homine qui perversa loquitur ;</verse><verse id="13">qui relinquunt iter rectum,
et ambulant per vias tenebrosas ;</verse><verse id="14">qui lætantur cum malefecerint,
et exsultant in rebus pessimis ;</verse><verse id="15">quorum viæ perversæ sunt,
et infames gressus eorum.</verse><verse id="16">Ut eruaris a muliere aliena,
et ab extranea quæ mollit sermones suos,</verse><verse id="17">et relinquit ducem pubertatis suæ,</verse><verse id="18">et pacti Dei sui oblita est.
Inclinata est enim ad mortem domus ejus,
et ad inferos semitæ ipsius.</verse><verse id="19">Omnes qui ingrediuntur ad eam non revertentur,
nec apprehendent semitas vitæ.</verse><verse id="20">Ut ambules in via bona,
et calles justorum custodias :</verse><verse id="21">qui enim recti sunt habitabunt in terra,
et simplices permanebunt in ea ;</verse><verse id="22">impii vero de terra perdentur,
et qui inique agunt auferentur ex ea.</verse></chapter><chapter id="3"><verse id="1">Fili mi, ne obliviscaris legis meæ,
et præcepta mea cor tuum custodiat :</verse><verse id="2">longitudinem enim dierum, et annos vitæ, et pacem,
apponent tibi.</verse><verse id="3">Misericordia et veritas te non deserant ;
circumda eas gutturi tuo,
et describe in tabulis cordis tui :</verse><verse id="4">et invenies gratiam, et disciplinam bonam,
coram Deo et hominibus.</verse><verse id="5">Habe fiduciam in Domino ex toto corde tuo,
et ne innitaris prudentiæ tuæ.</verse><verse id="6">In omnibus viis tuis cogita illum,
et ipse diriget gressus tuos.</verse><verse id="7">Ne sis sapiens apud temetipsum ;
time Deum, et recede a malo :</verse><verse id="8">sanitas quippe erit umbilico tuo,
et irrigatio ossium tuorum.</verse><verse id="9">Honora Dominum de tua substantia,
et de primitiis omnium frugum tuarum da ei :</verse><verse id="10">et implebuntur horrea tua saturitate,
et vino torcularia tua redundabunt.</verse><verse id="11">Disciplinam Domini, fili mi, ne abjicias,
nec deficias cum ab eo corriperis :</verse><verse id="12">quem enim diligit Dominus, corripit,
et quasi pater in filio complacet sibi.</verse><verse id="13">Beatus homo qui invenit sapientiam,
et qui affluit prudentia.</verse><verse id="14">Melior est acquisitio ejus negotiatione argenti,
et auri primi et purissimi fructus ejus.</verse><verse id="15">Pretiosior est cunctis opibus,
et omnia quæ desiderantur huic non valent comparari.</verse><verse id="16">Longitudo dierum in dextera ejus,
et in sinistra illius divitiæ et gloria.</verse><verse id="17">Viæ ejus viæ pulchræ,
et omnes semitæ illius pacificæ.</verse><verse id="18">Lignum vitæ est his qui apprehenderint eam,
et qui tenuerit eam beatus.</verse><verse id="19">Dominus sapientia fundavit terram ;
stabilivit cælos prudentia.</verse><verse id="20">Sapientia illius eruperunt abyssi,
et nubes rore concrescunt.</verse><verse id="21">Fili mi, ne effluant hæc ab oculis tuis.
Custodi legem atque consilium,</verse><verse id="22">et erit vita animæ tuæ,
et gratia faucibus tuis.</verse><verse id="23">Tunc ambulabis fiducialiter in via tua,
et pes tuus non impinget.</verse><verse id="24">Si dormieris, non timebis ;
quiesces, et suavis erit somnus tuus.</verse><verse id="25">Ne paveas repentino terrore,
et irruentes tibi potentias impiorum.</verse><verse id="26">Dominus enim erit in latere tuo,
et custodiet pedem tuum, ne capiaris.</verse><verse id="27">Noli prohibere benefacere eum qui potest :
si vales, et ipse benefac.</verse><verse id="28">Ne dicas amico tuo : Vade, et revertere : cras dabo tibi :
cum statim possis dare.</verse><verse id="29">Ne moliaris amico tuo malum,
cum ille in te habeat fiduciam.</verse><verse id="30">Ne contendas adversus hominem frustra,
cum ipse tibi nihil mali fecerit.</verse><verse id="31">Ne æmuleris hominem injustum,
nec imiteris vias ejus :</verse><verse id="32">quia abominatio Domini est omnis illusor,
et cum simplicibus sermocinatio ejus.</verse><verse id="33">Egestas a Domino in domo impii ;
habitacula autem justorum benedicentur.</verse><verse id="34">Ipse deludet illusores,
et mansuetis dabit gratiam.</verse><verse id="35">Gloriam sapientes possidebunt ;
stultorum exaltatio ignominia.</verse></chapter><chapter id="4"><verse id="1">Audite, filii, disciplinam patris,
et attendite ut sciatis prudentiam.</verse><verse id="2">Donum bonum tribuam vobis :
legem meam ne derelinquatis.</verse><verse id="3">Nam et ego filius fui patris mei,
tenellus et unigenitus coram matre mea.</verse><verse id="4">Et docebat me, atque dicebat :
Suscipiat verba mea cor tuum ;
custodi præcepta mea, et vives.</verse><verse id="5">Posside sapientiam, posside prudentiam :
ne obliviscaris, neque declines a verbis oris mei.</verse><verse id="6">Ne dimittas eam, et custodiet te :
dilige eam, et conservabit te.</verse><verse id="7">Principium sapientiæ : posside sapientiam,
et in omni possessione tua acquire prudentiam.</verse><verse id="8">Arripe illam, et exaltabit te ;
glorificaberis ab ea cum eam fueris amplexatus.</verse><verse id="9">Dabit capiti tuo augmenta gratiarum,
et corona inclyta proteget te.</verse><verse id="10">Audi, fili mi, et suscipe verba mea,
ut multiplicentur tibi anni vitæ.</verse><verse id="11">Viam sapientiæ monstrabo tibi ;
ducam te per semitas æquitatis :</verse><verse id="12">quas cum ingressus fueris, non arctabuntur gressus tui,
et currens non habebis offendiculum.</verse><verse id="13">Tene disciplinam, ne dimittas eam ;
custodi illam, quia ipsa est vita tua.</verse><verse id="14">Ne delecteris in semitis impiorum,
nec tibi placeat malorum via.</verse><verse id="15">Fuge ab ea, nec transeas per illam ;
declina, et desere eam.</verse><verse id="16">Non enim dormiunt nisi malefecerint,
et rapitur somnus ab eis nisi supplantaverint.</verse><verse id="17">Comedunt panem impietatis,
et vinum iniquitatis bibunt.</verse><verse id="18">Justorum autem semita quasi lux splendens procedit,
et crescit usque ad perfectam diem.</verse><verse id="19">Via impiorum tenebrosa ;
nesciunt ubi corruant.</verse><verse id="20">Fili mi, ausculta sermones meos,
et ad eloquia mea inclina aurem tuam.</verse><verse id="21">Ne recedant ab oculis tuis :
custodi ea in medio cordis tui :</verse><verse id="22">vita enim sunt invenientibus ea,
et universæ carni sanitas.</verse><verse id="23">Omni custodia serva cor tuum,
quia ex ipso vita procedit.</verse><verse id="24">Remove a te os pravum,
et detrahentia labia sint procul a te.</verse><verse id="25">Oculi tui recta videant,
et palpebræ tuæ præcedant gressus tuos.</verse><verse id="26">Dirige semitam pedibus tuis,
et omnes viæ tuæ stabilientur.</verse><verse id="27">Ne declines ad dexteram neque ad sinistram ;
averte pedem tuum a malo :
vias enim quæ a dextris sunt novit Dominus :
perversæ vero sunt quæ a sinistris sunt.
Ipse autem rectos faciet cursus tuos,
itinera autem tua in pace producet.</verse></chapter><chapter id="5"><verse id="1">Fili mi, attende ad sapientiam meam,
et prudentiæ meæ inclina aurem tuam :</verse><verse id="2">ut custodias cogitationes, et disciplinam labia tua conservent.
Ne attendas fallaciæ mulieris ;</verse><verse id="3">favus enim distillans labia meretricis,
et nitidius oleo guttur ejus :</verse><verse id="4">novissima autem illius amara quasi absinthium,
et acuta quasi gladius biceps.</verse><verse id="5">Pedes ejus descendunt in mortem,
et ad inferos gressus illius penetrant.</verse><verse id="6">Per semitam vitæ non ambulant ;
vagi sunt gressus ejus et investigabiles.</verse><verse id="7">Nunc ergo fili mi, audi me,
et ne recedas a verbis oris mei.</verse><verse id="8">Longe fac ab ea viam tuam,
et ne appropinques foribus domus ejus.</verse><verse id="9">Ne des alienis honorem tuum,
et annos tuos crudeli :</verse><verse id="10">ne forte implentur extranei viribus tuis,
et labores tui sint in domo aliena,</verse><verse id="11">et gemas in novissimis,
quando consumpseris carnes tuas et corpus tuum,
et dicas :</verse><verse id="12">Cur detestatus sum disciplinam,
et increpationibus non acquievit cor meum,</verse><verse id="13">nec audivi vocem docentium me,
et magistris non inclinavi aurem meam ?</verse><verse id="14">pene fui in omni malo,
in medio ecclesiæ et synagogæ.</verse><verse id="15">Bibe aquam de cisterna tua,
et fluenta putei tui ;</verse><verse id="16">deriventur fontes tui foras,
et in plateis aquas tuas divide.</verse><verse id="17">Habeto eas solus,
nec sint alieni participes tui.</verse><verse id="18">Sit vena tua benedicta,
et lætare cum muliere adolescentiæ tuæ.</verse><verse id="19">Cerva carissima, et gratissimus hinnulus :
ubera ejus inebrient te in omni tempore ;
in amore ejus delectare jugiter.</verse><verse id="20">Quare seduceris, fili mi, ab aliena,
et foveris in sinu alterius ?</verse><verse id="21">Respicit Dominus vias hominis,
et omnes gressus ejus considerat.</verse><verse id="22">Iniquitates suas capiunt impium,
et funibus peccatorum suorum constringitur.</verse><verse id="23">Ipse morietur, quia non habuit disciplinam,
et in multitudine stultitiæ suæ decipietur.</verse></chapter><chapter id="6"><verse id="1">Fili mi, si spoponderis pro amico tuo,
defixisti apud extraneum manum tuam :</verse><verse id="2">illaqueatus es verbis oris tui,
et captus propriis sermonibus.</verse><verse id="3">Fac ergo quod dico, fili mi, et temetipsum libera,
quia incidisti in manum proximi tui.
Discurre, festina, suscita amicum tuum.</verse><verse id="4">Ne dederis somnum oculis tuis,
nec dormitent palpebræ tuæ.</verse><verse id="5">Eruere quasi damula de manu,
et quasi avis de manu aucupis.</verse><verse id="6">Vade ad formicam, o piger,
et considera vias ejus, et disce sapientiam.</verse><verse id="7">Quæ cum non habeat ducem,
nec præceptorem, nec principem,</verse><verse id="8">parat in æstate cibum sibi,
et congregat in messe quod comedat.</verse><verse id="9">Usquequo, piger, dormies ?
quando consurges e somno tuo ?</verse><verse id="10">Paululum dormies, paululum dormitabis,
paululum conseres manus ut dormias ;</verse><verse id="11">et veniet tibi quasi viator egestas,
et pauperies quasi vir armatus.
Si vero impiger fueris, veniet ut fons messis tua,
et egestas longe fugiet a te.</verse><verse id="12">Homo apostata, vir inutilis, graditur ore perverso ;</verse><verse id="13">annuit oculis, terit pede, digito loquitur,</verse><verse id="14">pravo corde machinatur malum,
et omni tempore jurgia seminat.</verse><verse id="15">Huic extemplo veniet perditio sua,
et subito conteretur, nec habebit ultra medicinam.</verse><verse id="16">Sex sunt quæ odit Dominus,
et septimum detestatur anima ejus :</verse><verse id="17">oculos sublimes, linguam mendacem,
manus effundentes innoxium sanguinem,</verse><verse id="18">cor machinans cogitationes pessimas,
pedes veloces ad currendum in malum,</verse><verse id="19">proferentem mendacia testem fallacem,
et eum qui seminat inter fratres discordias.</verse><verse id="20">Conserva, fili mi, præcepta patris tui,
et ne dimittas legem matris tuæ.</verse><verse id="21">Liga ea in corde tuo jugiter,
et circumda gutturi tuo.</verse><verse id="22">Cum ambulaveris, gradiantur tecum ;
cum dormieris, custodiant te :
et evigilans loquere cum eis.</verse><verse id="23">Quia mandatum lucerna est, et lex lux,
et via vitæ increpatio disciplinæ :</verse><verse id="24">ut custodiant te a muliere mala,
et a blanda lingua extraneæ.</verse><verse id="25">Non concupiscat pulchritudinem ejus cor tuum,
nec capiaris nutibus illius :</verse><verse id="26">pretium enim scorti vix est unius panis,
mulier autem viri pretiosam animam capit.</verse><verse id="27">Numquid potest homo abscondere ignem in sinu suo,
ut vestimenta illius non ardeant ?</verse><verse id="28">aut ambulare super prunas,
ut non comburantur plantæ ejus ?</verse><verse id="29">sic qui ingreditur ad mulierem proximi sui,
non erit mundus cum tetigerit eam.</verse><verse id="30">Non grandis est culpa cum quis furatus fuerit :
furatur enim ut esurientem impleat animam ;</verse><verse id="31">deprehensus quoque reddet septuplum,
et omnem substantiam domus suæ tradet.</verse><verse id="32">Qui autem adulter est,
propter cordis inopiam perdet animam suam ;</verse><verse id="33">turpitudinem et ignominiam congregat sibi,
et opprobrium illius non delebitur :</verse><verse id="34">quia zelus et furor viri
non parcet in die vindictæ,</verse><verse id="35">nec acquiescet cujusquam precibus,
nec suscipiet pro redemptione dona plurima.</verse></chapter><chapter id="7"><verse id="1">Fili mi, custodi sermones meos,
et præcepta mea reconde tibi.
Fili,</verse><verse id="2">serva mandata mea, et vives ;
et legem meam quasi pupillam oculi tui :</verse><verse id="3">liga eam in digitis tuis,
scribe illam in tabulis cordis tui.</verse><verse id="4">Dic sapientiæ : Soror mea es,
et prudentiam voca amicam tuam :</verse><verse id="5">ut custodiant te a muliere extranea,
et ab aliena quæ verba sua dulcia facit.</verse><verse id="6">De fenestra enim domus meæ
per cancellos prospexi,</verse><verse id="7">et video parvulos ;
considero vecordem juvenem,</verse><verse id="8">qui transit per plateam juxta angulum
et prope viam domus illius graditur :</verse><verse id="9">in obscuro, advesperascente die,
in noctis tenebris et caligine.</verse><verse id="10">Et ecce occurrit illi mulier ornatu meretricio,
præparata ad capiendas animas :
garrula et vaga,</verse><verse id="11">quietis impatiens,
nec valens in domo consistere pedibus suis ;</verse><verse id="12">nunc foris, nunc in plateis,
nunc juxta angulos insidians.</verse><verse id="13">Apprehensumque deosculatur juvenem,
et procaci vultu blanditur, dicens :</verse><verse id="14">Victimas pro salute vovi ;
hodie reddidi vota mea :</verse><verse id="15">idcirco egressa sum in occursum tuum,
desiderans te videre, et reperi.</verse><verse id="16">Intexui funibus lectulum meum ;
stravi tapetibus pictis ex Ægypto :</verse><verse id="17">aspersi cubile meum myrrha,
et aloë, et cinnamomo.</verse><verse id="18">Veni, inebriemur uberibus,
et fruamur cupitis amplexibus donec illucescat dies.</verse><verse id="19">Non est enim vir in domo sua :
abiit via longissima :</verse><verse id="20">sacculum pecuniæ secum tulit ;
in die plenæ lunæ reversurus est in domum suam.</verse><verse id="21">Irretivit eum multis sermonibus,
et blanditiis labiorum protraxit illum.</verse><verse id="22">Statim eam sequitur quasi bos ductus ad victimam,
et quasi agnus lasciviens,
et ignorans quod ad vincula stultus trahatur :</verse><verse id="23">donec transfigat sagitta jecur ejus,
velut si avis festinet ad laqueum,
et nescit quod de periculo animæ illius agitur.</verse><verse id="24">Nunc ergo, fili mi, audi me,
et attende verbis oris mei.</verse><verse id="25">Ne abstrahatur in viis illius mens tua,
neque decipiaris semitis ejus ;</verse><verse id="26">multos enim vulneratos dejecit,
et fortissimi quique interfecti sunt ab ea.</verse><verse id="27">Viæ inferi domus ejus,
penetrantes in interiora mortis.</verse></chapter><chapter id="8"><verse id="1">Numquid non sapientia clamitat,
et prudentia dat vocem suam ?</verse><verse id="2">In summis excelsisque verticibus supra viam,
in mediis semitis stans,</verse><verse id="3">juxta portas civitatis,
in ipsis foribus loquitur, dicens :</verse><verse id="4">O viri, ad vos clamito,
et vox mea ad filios hominum.</verse><verse id="5">Intelligite, parvuli, astutiam,
et insipientes, animadvertite.</verse><verse id="6">Audite, quoniam de rebus magnis locutura sum,
et aperientur labia mea ut recta prædicent.</verse><verse id="7">Veritatem meditabitur guttur meum,
et labia mea detestabuntur impium.</verse><verse id="8">Justi sunt omnes sermones mei :
non est in eis pravum quid, neque perversum ;</verse><verse id="9">recti sunt intelligentibus,
et æqui invenientibus scientiam.</verse><verse id="10">Accipite disciplinam meam, et non pecuniam ;
doctrinam magis quam aurum eligite :</verse><verse id="11">melior est enim sapientia cunctis pretiosissimis,
et omne desiderabile ei non potest comparari.</verse><verse id="12">Ego sapientia, habito in consilio,
et eruditis intersum cogitationibus.</verse><verse id="13">Timor Domini odit malum :
arrogantiam, et superbiam,
et viam pravam, et os bilingue, detestor.</verse><verse id="14">Meum est consilium et æquitas ;
mea est prudentia, mea est fortitudo.</verse><verse id="15">Per me reges regnant,
et legum conditores justa decernunt ;</verse><verse id="16">per me principes imperant,
et potentes decernunt justitiam.</verse><verse id="17">Ego diligentes me diligo,
et qui mane vigilant ad me, invenient me.</verse><verse id="18">Mecum sunt divitiæ et gloria,
opes superbæ et justitia.</verse><verse id="19">Melior est enim fructus meus auro et lapide pretioso,
et genimina me argento electo.</verse><verse id="20">In viis justitiæ ambulo,
in medio semitarum judicii :</verse><verse id="21">ut ditem diligentes me,
et thesauros eorum repleam.</verse><verse id="22">Dominus possedit me in initio viarum suarum
antequam quidquam faceret a principio.</verse><verse id="23">Ab æterno ordinata sum,
et ex antiquis antequam terra fieret.</verse><verse id="24">Nondum erant abyssi, et ego jam concepta eram :
necdum fontes aquarum eruperant,</verse><verse id="25">necdum montes gravi mole constiterant :
ante colles ego parturiebar.</verse><verse id="26">Adhuc terram non fecerat, et flumina,
et cardines orbis terræ.</verse><verse id="27">Quando præparabat cælos, aderam ;
quando certa lege et gyro vallabat abyssos ;</verse><verse id="28">quando æthera firmabat sursum,
et librabat fontes aquarum ;</verse><verse id="29">quando circumdabat mari terminum suum,
et legem ponebat aquis, ne transirent fines suos ;
quando appendebat fundamenta terræ :</verse><verse id="30">cum eo eram, cuncta componens.
Et delectabar per singulos dies,
ludens coram eo omni tempore,</verse><verse id="31">ludens in orbe terrarum ;
et deliciæ meæ esse cum filiis hominum.</verse><verse id="32">Nunc ergo, filii, audite me :
beati qui custodiunt vias meas.</verse><verse id="33">Audite disciplinam, et estote sapientes,
et nolite abjicere eam.</verse><verse id="34">Beatus homo qui audit me,
et qui vigilat ad fores meas quotidie,
et observat ad postes ostii mei.</verse><verse id="35">Qui me invenerit, inveniet vitam,
et hauriet salutem a Domino.</verse><verse id="36">Qui autem in me peccaverit, lædet animam suam ;
omnes qui me oderunt diligunt mortem.</verse></chapter><chapter id="9"><verse id="1">Sapientia ædificavit sibi domum :
excidit columnas septem.</verse><verse id="2">Immolavit victimas suas, miscuit vinum,
et proposuit mensam suam.</verse><verse id="3">Misit ancillas suas ut vocarent
ad arcem et ad mœnia civitatis.</verse><verse id="4">Si quis est parvulus, veniat ad me.
Et insipientibus locuta est :</verse><verse id="5">Venite, comedite panem meum,
et bibite vinum quod miscui vobis.</verse><verse id="6">Relinquite infantiam, et vivite,
et ambulate per vias prudentiæ.</verse><verse id="7">Qui erudit derisorem, ipse injuriam sibi facit,
et qui arguit impium, sibi maculam generat.</verse><verse id="8">Noli arguere derisorem, ne oderit te :
argue sapientem, et diliget te.</verse><verse id="9">Da sapienti occasionem, et addetur ei sapientia ;
doce justum, et festinabit accipere.</verse><verse id="10">Principium sapientiæ timor Domini,
et scientia sanctorum prudentia.</verse><verse id="11">Per me enim multiplicabuntur dies tui,
et addentur tibi anni vitæ.</verse><verse id="12">Si sapiens fueris, tibimetipsi eris ;
si autem illusor, solus portabis malum.</verse><verse id="13">Mulier stulta et clamosa,
plenaque illecebris, et nihil omnino sciens,</verse><verse id="14">sedit in foribus domus suæ,
super sellam in excelso urbis loco,</verse><verse id="15">ut vocaret transeuntes per viam,
et pergentes itinere suo :</verse><verse id="16">Qui est parvulus declinet ad me.
Et vecordi locuta est :</verse><verse id="17">Aquæ furtivæ dulciores sunt,
et panis absconditus suavior.</verse><verse id="18">Et ignoravit quod ibi sint gigantes,
et in profundis inferni convivæ ejus.</verse></chapter><chapter id="10"><verse id="1">Filius sapiens lætificat patrem,
filius vero stultus mœstitia est matris suæ.</verse><verse id="2">Nil proderunt thesauri impietatis,
justitia vero liberabit a morte.</verse><verse id="3">Non affliget Dominus fame animam justi,
et insidias impiorum subvertet.</verse><verse id="4">Egestatem operata est manus remissa ;
manus autem fortium divitias parat.
Qui nititur mendaciis, hic pascit ventos ;
idem autem ipse sequitur aves volantes.</verse><verse id="5">Qui congregat in messe, filius sapiens est ;
qui autem stertit æstate, filius confusionis.</verse><verse id="6">Benedictio Domini super caput justi ;
os autem impiorum operit iniquitas.</verse><verse id="7">Memoria justi cum laudibus,
et nomen impiorum putrescet.</verse><verse id="8">Sapiens corde præcepta suscipit ;
stultus cæditur labiis.</verse><verse id="9">Qui ambulat simpliciter ambulat confidenter ;
qui autem depravat vias suas manifestus erit.</verse><verse id="10">Qui annuit oculo dabit dolorem ;
et stultus labiis verberabitur.</verse><verse id="11">Vena vitæ os justi,
et os impiorum operit iniquitatem.</verse><verse id="12">Odium suscitat rixas,
et universa delicta operit caritas.</verse><verse id="13">In labiis sapientis invenitur sapientia,
et virga in dorso ejus qui indiget corde.</verse><verse id="14">Sapientes abscondunt scientiam ;
os autem stulti confusioni proximum est.</verse><verse id="15">Substantia divitis, urbs fortitudinis ejus ;
pavor pauperum egestas eorum.</verse><verse id="16">Opus justi ad vitam,
fructus autem impii ad peccatum.</verse><verse id="17">Via vitæ custodienti disciplinam ;
qui autem increpationes relinquit, errat.</verse><verse id="18">Abscondunt odium labia mendacia ;
qui profert contumeliam, insipiens est.</verse><verse id="19">In multiloquio non deerit peccatum,
qui autem moderatur labia sua prudentissimus est.</verse><verse id="20">Argentum electum lingua justi ;
cor autem impiorum pro nihilo.</verse><verse id="21">Labia justi erudiunt plurimos ;
qui autem indocti sunt in cordis egestate morientur.</verse><verse id="22">Benedictio Domini divites facit,
nec sociabitur eis afflictio.</verse><verse id="23">Quasi per risum stultus operatur scelus,
sapientia autem est viro prudentia.</verse><verse id="24">Quod timet impius veniet super eum ;
desiderium suum justus dabitur.</verse><verse id="25">Quasi tempestas transiens non erit impius ;
justus autem quasi fundamentum sempiternum.</verse><verse id="26">Sicut acetum dentibus, et fumus oculis,
sic piger his qui miserunt eum.</verse><verse id="27">Timor Domini apponet dies,
et anni impiorum breviabuntur.</verse><verse id="28">Exspectatio justorum lætitia,
spes autem impiorum peribit.</verse><verse id="29">Fortitudo simplicis via Domini,
et pavor his qui operantur malum.</verse><verse id="30">Justus in æternum non commovebitur,
impii autem non habitabunt super terram.</verse><verse id="31">Os justi parturiet sapientiam ;
lingua pravorum peribit.</verse><verse id="32">Labia justi considerant placita,
et os impiorum perversa.</verse></chapter><chapter id="11"><verse id="1">Statera dolosa abominatio est apud Dominum,
et pondus æquum voluntas ejus.</verse><verse id="2">Ubi fuerit superbia, ibi erit et contumelia ;
ubi autem est humilitas, ibi et sapientia.</verse><verse id="3">Simplicitas justorum diriget eos,
et supplantatio perversorum vastabit illos.</verse><verse id="4">Non proderunt divitiæ in die ultionis ;
justitia autem liberabit a morte.</verse><verse id="5">Justitia simplicis diriget viam ejus,
et in impietate sua corruet impius.</verse><verse id="6">Justitia rectorum liberabit eos,
et in insidiis suis capientur iniqui.</verse><verse id="7">Mortuo homine impio, nulla erit ultra spes,
et exspectatio sollicitorum peribit.</verse><verse id="8">Justus de angustia liberatus est,
et tradetur impius pro eo.</verse><verse id="9">Simulator ore decipit amicum suum ;
justi autem liberabuntur scientia.</verse><verse id="10">In bonis justorum exsultabit civitas,
et in perditione impiorum erit laudatio.</verse><verse id="11">Benedictione justorum exaltabitur civitas,
et ore impiorum subvertetur.</verse><verse id="12">Qui despicit amicum suum indigens corde est ;
vir autem prudens tacebit.</verse><verse id="13">Qui ambulat fraudulenter, revelat arcana ;
qui autem fidelis est animi, celat amici commissum.</verse><verse id="14">Ubi non est gubernator, populus corruet ;
salus autem, ubi multa consilia.</verse><verse id="15">Affligetur malo qui fidem facit pro extraneo ;
qui autem cavet laqueos securus erit.</verse><verse id="16">Mulier gratiosa inveniet gloriam,
et robusti habebunt divitias.</verse><verse id="17">Benefacit animæ suæ vir misericors ;
qui autem crudelis est, etiam propinquos abjicit.</verse><verse id="18">Impius facit opus instabile,
seminanti autem justitiam merces fidelis.</verse><verse id="19">Clementia præparat vitam,
et sectatio malorum mortem.</verse><verse id="20">Abominabile Domino cor pravum,
et voluntas ejus in iis qui simpliciter ambulant.</verse><verse id="21">Manus in manu non erit innocens malus ;
semen autem justorum salvabitur.</verse><verse id="22">Circulus aureus in naribus suis,
mulier pulchra et fatua.</verse><verse id="23">Desiderium justorum omne bonum est ;
præstolatio impiorum furor.</verse><verse id="24">Alii dividunt propria, et ditiores fiunt ;
alii rapiunt non sua, et semper in egestate sunt.</verse><verse id="25">Anima quæ benedicit impinguabitur,
et qui inebriat, ipse quoque inebriabitur.</verse><verse id="26">Qui abscondit frumenta maledicetur in populis ;
benedictio autem super caput vendentium.</verse><verse id="27">Bene consurgit diluculo qui quærit bona ;
qui autem investigator malorum est, opprimetur ab eis.</verse><verse id="28">Qui confidit in divitiis suis corruet :
justi autem quasi virens folium germinabunt.</verse><verse id="29">Qui conturbat domum suam possidebit ventos,
et qui stultus est serviet sapienti.</verse><verse id="30">Fructus justi lignum vitæ,
et qui suscipit animas sapiens est.</verse><verse id="31">Si justus in terra recipit,
quanto magis impius et peccator !</verse></chapter><chapter id="12"><verse id="1">Qui diligit disciplinam diligit scientiam ;
qui autem odit increpationes insipiens est.</verse><verse id="2">Qui bonus est hauriet gratiam a Domino ;
qui autem confidit in cogitationibus suis impie agit.</verse><verse id="3">Non roborabitur homo ex impietate,
et radix justorum non commovebitur.</verse><verse id="4">Mulier diligens corona est viro suo ;
et putredo in ossibus ejus, quæ confusione res dignas gerit.</verse><verse id="5">Cogitationes justorum judicia,
et consilia impiorum fraudulenta.</verse><verse id="6">Verba impiorum insidiantur sanguini ;
os justorum liberabit eos.</verse><verse id="7">Verte impios, et non erunt ;
domus autem justorum permanebit.</verse><verse id="8">Doctrina sua noscetur vir ;
qui autem vanus et excors est patebit contemptui.</verse><verse id="9">Melior est pauper et sufficiens sibi
quam gloriosus et indigens pane.</verse><verse id="10">Novit justus jumentorum suorum animas ;
viscera autem impiorum crudelia.</verse><verse id="11">Qui operatur terram suam satiabitur panibus ;
qui autem sectatur otium stultissimus est.
Qui suavis est in vini demorationibus,
in suis munitionibus relinquit contumeliam.</verse><verse id="12">Desiderium impii munimentum est pessimorum ;
radix autem justorum proficiet.</verse><verse id="13">Propter peccata labiorum ruina proximat malo ;
effugiet autem justus de angustia.</verse><verse id="14">De fructu oris sui unusquisque replebitur bonis,
et juxta opera manuum suarum retribuetur ei.</verse><verse id="15">Via stulti recta in oculis ejus ;
qui autem sapiens est audit consilia.</verse><verse id="16">Fatuus statim indicat iram suam ;
qui autem dissimulat injuriam callidus est.</verse><verse id="17">Qui quod novit loquitur, index justitiæ est ;
qui autem mentitur, testis est fraudulentus.</verse><verse id="18">Est qui promittit, et quasi gladio pungitur conscientiæ :
lingua autem sapientium sanitas est.</verse><verse id="19">Labium veritatis firmum erit in perpetuum ;
qui autem testis est repentinus, concinnat linguam mendacii.</verse><verse id="20">Dolus in corde cogitantium mala ;
qui autem pacis ineunt consilia, sequitur eos gaudium.</verse><verse id="21">Non contristabit justum quidquid ei acciderit :
impii autem replebuntur malo.</verse><verse id="22">Abominatio est Domino labia mendacia ;
qui autem fideliter agunt placent ei.</verse><verse id="23">Homo versatus celat scientiam,
et cor insipientium provocat stultitiam.</verse><verse id="24">Manus fortium dominabitur ;
quæ autem remissa est, tributis serviet.</verse><verse id="25">Mœror in corde viri humiliabit illum,
et sermone bono lætificabitur.</verse><verse id="26">Qui negligit damnum propter amicum, justus est ;
iter autem impiorum decipiet eos.</verse><verse id="27">Non inveniet fraudulentus lucrum,
et substantia hominis erit auri pretium.</verse><verse id="28">In semita justitiæ vita ;
iter autem devium ducit ad mortem.</verse></chapter><chapter id="13"><verse id="1">Filius sapiens doctrina patris ;
qui autem illusor est non audit cum arguitur.</verse><verse id="2">De fructu oris sui homo satiabitur bonis :
anima autem prævaricatorum iniqua.</verse><verse id="3">Qui custodit os suum custodit animam suam ;
qui autem inconsideratus est ad loquendum, sentiet mala.</verse><verse id="4">Vult et non vult piger ;
anima autem operantium impinguabitur.</verse><verse id="5">Verbum mendax justus detestabitur ;
impius autem confundit, et confundetur.</verse><verse id="6">Justitia custodit innocentis viam,
impietas autem peccatorem supplantat.</verse><verse id="7">Est quasi dives, cum nihil habeat,
et est quasi pauper, cum in multis divitiis sit.</verse><verse id="8">Redemptio animæ viri divitiæ suæ ;
qui autem pauper est, increpationem non sustinet.</verse><verse id="9">Lux justorum lætificat :
lucerna autem impiorum extinguetur.</verse><verse id="10">Inter superbos semper jurgia sunt ;
qui autem agunt omnia cum consilio, reguntur sapientia.</verse><verse id="11">Substantia festinata minuetur ;
quæ autem paulatim colligitur manu, multiplicabitur.</verse><verse id="12">Spes quæ differtur affligit animam ;
lignum vitæ desiderium veniens.</verse><verse id="13">Qui detrahit alicui rei, ipse se in futurum obligat ;
qui autem timet præceptum, in pace versabitur.
Animæ dolosæ errant in peccatis :
justi autem misericordes sunt, et miserantur.</verse><verse id="14">Lex sapientis fons vitæ,
ut declinet a ruina mortis.</verse><verse id="15">Doctrina bona dabit gratiam ;
in itinere contemptorum vorago.</verse><verse id="16">Astutus omnia agit cum consilio ;
qui autem fatuus est aperit stultitiam.</verse><verse id="17">Nuntius impii cadet in malum ;
legatus autem fidelis, sanitas.</verse><verse id="18">Egestas et ignominia ei qui deserit disciplinam ;
qui autem acquiescit arguenti glorificabitur.</verse><verse id="19">Desiderium si compleatur delectat animam ;
detestantur stulti eos qui fugiunt mala.</verse><verse id="20">Qui cum sapientibus graditur sapiens erit ;
amicus stultorum similis efficietur.</verse><verse id="21">Peccatores persequitur malum,
et justis retribuentur bona.</verse><verse id="22">Bonus reliquit hæredes filios et nepotes,
et custoditur justo substantia peccatoris.</verse><verse id="23">Multi cibi in novalibus patrum,
et aliis congregantur absque judicio.</verse><verse id="24">Qui parcit virgæ odit filium suum ;
qui autem diligit illum instanter erudit.</verse><verse id="25">Justus comedit et replet animam suam ;
venter autem impiorum insaturabilis.</verse></chapter><chapter id="14"><verse id="1">Sapiens mulier ædificat domum suam ;
insipiens exstructam quoque manibus destruet.</verse><verse id="2">Ambulans recto itinere, et timens Deum,
despicitur ab eo qui infami graditur via.</verse><verse id="3">In ore stulti virga superbiæ ;
labia autem sapientium custodiunt eos.</verse><verse id="4">Ubi non sunt boves, præsepe vacuum est ;
ubi autem plurimæ segetes, ibi manifesta est fortitudo bovis.</verse><verse id="5">Testis fidelis non mentitur ;
profert autem mendacium dolosus testis.</verse><verse id="6">Quærit derisor sapientiam, et non invenit ;
doctrina prudentium facilis.</verse><verse id="7">Vade contra virum stultum,
et nescit labia prudentiæ.</verse><verse id="8">Sapientia callidi est intelligere viam suam,
et imprudentia stultorum errans.</verse><verse id="9">Stultus illudet peccatum,
et inter justos morabitur gratia.</verse><verse id="10">Cor quod novit amaritudinem animæ suæ,
in gaudio ejus non miscebitur extraneus.</verse><verse id="11">Domus impiorum delebitur :
tabernacula vero justorum germinabunt.</verse><verse id="12">Est via quæ videtur homini justa,
novissima autem ejus deducunt ad mortem.</verse><verse id="13">Risus dolore miscebitur,
et extrema gaudii luctus occupat.</verse><verse id="14">Viis suis replebitur stultus,
et super eum erit vir bonus.</verse><verse id="15">Innocens credit omni verbo ;
astutus considerat gressus suos.
Filio doloso nihil erit boni ;
servo autem sapienti prosperi erunt actus,
et dirigetur via ejus.</verse><verse id="16">Sapiens timet, et declinat a malo ;
stultus transilit, et confidit.</verse><verse id="17">Impatiens operabitur stultitiam,
et vir versutus odiosus est.</verse><verse id="18">Possidebunt parvuli stultitiam,
et exspectabunt astuti scientiam.</verse><verse id="19">Jacebunt mali ante bonos,
et impii ante portas justorum.</verse><verse id="20">Etiam proximo suo pauper odiosus erit :
amici vero divitum multi.</verse><verse id="21">Qui despicit proximum suum peccat ;
qui autem miseretur pauperis beatus erit.
Qui credit in Domino misericordiam diligit.</verse><verse id="22">Errant qui operantur malum ;
misericordia et veritas præparant bona.</verse><verse id="23">In omni opere erit abundantia ;
ubi autem verba sunt plurima, ibi frequenter egestas.</verse><verse id="24">Corona sapientium divitiæ eorum ;
fatuitas stultorum imprudentia.</verse><verse id="25">Liberat animas testis fidelis,
et profert mendacia versipellis.</verse><verse id="26">In timore Domini fiducia fortitudinis,
et filiis ejus erit spes.</verse><verse id="27">Timor Domini fons vitæ,
ut declinent a ruina mortis.</verse><verse id="28">In multitudine populi dignitas regis,
et in paucitate plebis ignominia principis.</verse><verse id="29">Qui patiens est multa gubernatur prudentia ;
qui autem impatiens est exaltat stultitiam suam.</verse><verse id="30">Vita carnium sanitas cordis ;
putredo ossium invidia.</verse><verse id="31">Qui calumniatur egentem exprobrat factori ejus ;
honorat autem eum qui miseretur pauperis.</verse><verse id="32">In malitia sua expelletur impius :
sperat autem justus in morte sua.</verse><verse id="33">In corde prudentis requiescit sapientia,
et indoctos quosque erudiet.</verse><verse id="34">Justitia elevat gentem ;
miseros autem facit populos peccatum.</verse><verse id="35">Acceptus est regi minister intelligens ;
iracundiam ejus inutilis sustinebit.</verse></chapter><chapter id="15"><verse id="1">Responsio mollis frangit iram ;
sermo durus suscitat furorem.</verse><verse id="2">Lingua sapientium ornat scientiam ;
os fatuorum ebullit stultitiam.</verse><verse id="3">In omni loco, oculi Domini
contemplantur bonos et malos.</verse><verse id="4">Lingua placabilis lignum vitæ ;
quæ autem immoderata est conteret spiritum.</verse><verse id="5">Stultus irridet disciplinam patris sui ;
qui autem custodit increpationes astutior fiet.
In abundanti justitia virtus maxima est :
cogitationes autem impiorum eradicabuntur.</verse><verse id="6">Domus justi plurima fortitudo,
et in fructibus impii conturbatio.</verse><verse id="7">Labia sapientium disseminabunt scientiam ;
cor stultorum dissimile erit.</verse><verse id="8">Victimæ impiorum abominabiles Domino ;
vota justorum placabilia.</verse><verse id="9">Abominatio est Domino via impii ;
qui sequitur justitiam diligitur ab eo.</verse><verse id="10">Doctrina mala deserenti viam vitæ ;
qui increpationes odit, morietur.</verse><verse id="11">Infernus et perditio coram Domino ;
quanto magis corda filiorum hominum !</verse><verse id="12">Non amat pestilens eum qui se corripit,
nec ad sapientes graditur.</verse><verse id="13">Cor gaudens exhilarat faciem ;
in mœrore animi dejicitur spiritus.</verse><verse id="14">Cor sapientis quærit doctrinam,
et os stultorum pascitur imperitia.</verse><verse id="15">Omnes dies pauperis, mali ;
secura mens quasi juge convivium.</verse><verse id="16">Melius est parum cum timore Domini,
quam thesauri magni et insatiabiles.</verse><verse id="17">Melius est vocari ad olera cum caritate,
quam ad vitulum saginatum cum odio.</verse><verse id="18">Vir iracundus provocat rixas ;
qui patiens est mitigat suscitatas.</verse><verse id="19">Iter pigrorum quasi sepes spinarum ;
via justorum absque offendiculo.</verse><verse id="20">Filius sapiens lætificat patrem,
et stultus homo despicit matrem suam.</verse><verse id="21">Stultitia gaudium stulto,
et vir prudens dirigit gressus suos.</verse><verse id="22">Dissipantur cogitationes ubi non est consilium ;
ubi vero sunt plures consiliarii, confirmantur.</verse><verse id="23">Lætatur homo in sententia oris sui,
et sermo opportunus est optimus.</verse><verse id="24">Semita vitæ super eruditum,
ut declinet de inferno novissimo.</verse><verse id="25">Domum superborum demolietur Dominus,
et firmos faciet terminos viduæ.</verse><verse id="26">Abominatio Domini cogitationes malæ,
et purus sermo pulcherrimus firmabitur ab eo.</verse><verse id="27">Conturbat domum suam qui sectatur avaritiam ;
qui autem odit munera, vivet.
Per misericordiam et fidem purgantur peccata :
per timorem autem Domini declinat omnis a malo.</verse><verse id="28">Mens justi meditatur obedientiam ;
os impiorum redundat malis.</verse><verse id="29">Longe est Dominus ab impiis,
et orationes justorum exaudiet.</verse><verse id="30">Lux oculorum lætificat animam ;
fama bona impinguat ossa.</verse><verse id="31">Auris quæ audit increpationes vitæ
in medio sapientium commorabitur.</verse><verse id="32">Qui abjicit disciplinam despicit animam suam ;
qui autem acquiescit increpationibus possessor est cordis.</verse><verse id="33">Timor Domini disciplina sapientiæ,
et gloriam præcedit humilitas.</verse></chapter><chapter id="16"><verse id="1">Hominis est animam præparare,
et Domini gubernare linguam.</verse><verse id="2">Omnes viæ hominis patent oculis ejus ;
spirituum ponderator est Dominus.</verse><verse id="3">Revela Domino opera tua,
et dirigentur cogitationes tuæ.</verse><verse id="4">Universa propter semetipsum operatus est Dominus ;
impium quoque ad diem malum.</verse><verse id="5">Abominatio Domini est omnis arrogans ;
etiamsi manus ad manum fuerit, non est innocens.
Initium viæ bonæ facere justitiam ;
accepta est autem apud Deum magis quam immolare hostias.</verse><verse id="6">Misericordia et veritate redimitur iniquitas,
et in timore Domini declinatur a malo.</verse><verse id="7">Cum placuerint Domino viæ hominis,
inimicos quoque ejus convertet ad pacem.</verse><verse id="8">Melius est parum cum justitia
quam multi fructus cum iniquitate.</verse><verse id="9">Cor hominis disponit viam suam,
sed Domini est dirigere gressus ejus.</verse><verse id="10">Divinatio in labiis regis ;
in judicio non errabit os ejus.</verse><verse id="11">Pondus et statera judicia Domini sunt,
et opera ejus omnes lapides sacculi.</verse><verse id="12">Abominabiles regi qui agunt impie,
quoniam justitia firmatur solium.</verse><verse id="13">Voluntas regum labia justa ;
qui recta loquitur diligetur.</verse><verse id="14">Indignatio regis nuntii mortis,
et vir sapiens placabit eam.</verse><verse id="15">In hilaritate vultus regis vita,
et clementia ejus quasi imber serotinus.</verse><verse id="16">Posside sapientiam, quia auro melior est,
et acquire prudentiam, quia pretiosior est argento.</verse><verse id="17">Semita justorum declinat mala ;
custos animæ suæ servat viam suam.</verse><verse id="18">Contritionem præcedit superbia,
et ante ruinam exaltatur spiritus.</verse><verse id="19">Melius est humiliari cum mitibus
quam dividere spolia cum superbis.</verse><verse id="20">Eruditus in verbo reperiet bona,
et qui sperat in Domino beatus est.</verse><verse id="21">Qui sapiens est corde appellabitur prudens,
et qui dulcis eloquio majora percipiet.</verse><verse id="22">Fons vitæ eruditio possidentis ;
doctrina stultorum fatuitas.</verse><verse id="23">Cor sapientis erudiet os ejus,
et labiis ejus addet gratiam.</verse><verse id="24">Favus mellis composita verba ;
dulcedo animæ sanitas ossium.</verse><verse id="25">Est via quæ videtur homini recta,
et novissima ejus ducunt ad mortem.</verse><verse id="26">Anima laborantis laborat sibi,
quia compulit eum os suum.</verse><verse id="27">Vir impius fodit malum,
et in labiis ejus ignis ardescit.</verse><verse id="28">Homo perversus suscitat lites,
et verbosus separat principes.</verse><verse id="29">Vir iniquus lactat amicum suum,
et ducit eum per viam non bonam.</verse><verse id="30">Qui attonitis oculis cogitat prava,
mordens labia sua perficit malum.</verse><verse id="31">Corona dignitatis senectus,
quæ in viis justitiæ reperietur.</verse><verse id="32">Melior est patiens viro forti,
et qui dominatur animo suo expugnatore urbium.</verse><verse id="33">Sortes mittuntur in sinum,
sed a Domino temperantur.</verse></chapter><chapter id="17"><verse id="1">Melior est buccella sicca cum gaudio
quam domus plena victimis cum jurgio.</verse><verse id="2">Servus sapiens dominabitur filiis stultis,
et inter fratres hæreditatem dividet.</verse><verse id="3">Sicut igne probatur argentum et aurum camino,
ita corda probat Dominus.</verse><verse id="4">Malus obedit linguæ iniquæ,
et fallax obtemperat labiis mendacibus.</verse><verse id="5">Qui despicit pauperem exprobrat factori ejus,
et qui ruina lætatur alterius non erit impunitus.</verse><verse id="6">Corona senum filii filiorum,
et gloria filiorum patres eorum.</verse><verse id="7">Non decent stultum verba composita,
nec principem labium mentiens.</verse><verse id="8">Gemma gratissima exspectatio præstolantis ;
quocumque se vertit, prudenter intelligit.</verse><verse id="9">Qui celat delictum quærit amicitias ;
qui altero sermone repetit, separat fœderatos.</verse><verse id="10">Plus proficit correptio apud prudentem,
quam centum plagæ apud stultum.</verse><verse id="11">Semper jurgia quærit malus :
angelus autem crudelis mittetur contra eum.</verse><verse id="12">Expedit magis ursæ occurrere raptis fœtibus,
quam fatuo confidenti in stultitia sua.</verse><verse id="13">Qui reddit mala pro bonis,
non recedet malum de domo ejus.</verse><verse id="14">Qui dimittit aquam caput est jurgiorum,
et antequam patiatur contumeliam judicium deserit.</verse><verse id="15">Qui justificat impium, et qui condemnat justum,
abominabilis est uterque apud Deum.</verse><verse id="16">Quid prodest stulto habere divitias,
cum sapientiam emere non possit ?
Qui altum facit domum suam quærit ruinam,
et qui evitat discere incidet in mala.</verse><verse id="17">Omni tempore diligit qui amicus est,
et frater in angustiis comprobatur.</verse><verse id="18">Stultus homo plaudet manibus,
cum spoponderit pro amico suo.</verse><verse id="19">Qui meditatur discordias diligit rixas,
et qui exaltat ostium quærit ruinam.</verse><verse id="20">Qui perversi cordis est non inveniet bonum,
et qui vertit linguam incidet in malum.</verse><verse id="21">Natus est stultus in ignominiam suam ;
sed nec pater in fatuo lætabitur.</verse><verse id="22">Animus gaudens ætatem floridam facit ;
spiritus tristis exsiccat ossa.</verse><verse id="23">Munera de sinu impius accipit,
ut pervertat semitas judicii.</verse><verse id="24">In facie prudentis lucet sapientia ;
oculi stultorum in finibus terræ.</verse><verse id="25">Ira patris filius stultus,
et dolor matris quæ genuit eum.</verse><verse id="26">Non est bonum damnum inferre justo,
nec percutere principem qui recta judicat.</verse><verse id="27">Qui moderatur sermones suos doctus et prudens est,
et pretiosi spiritus vir eruditus.</verse><verse id="28">Stultus quoque, si tacuerit, sapiens reputabitur,
et si compresserit labia sua, intelligens.</verse></chapter><chapter id="18"><verse id="1">Occasiones quærit qui vult recedere ab amico :
omni tempore erit exprobrabilis.</verse><verse id="2">Non recipit stultus verba prudentiæ,
nisi ea dixeris quæ versantur in corde ejus.</verse><verse id="3">Impius, cum in profundum venerit peccatorum, contemnit ;
sed sequitur eum ignominia et opprobrium.</verse><verse id="4">Aqua profunda verba ex ore viri,
et torrens redundans fons sapientiæ.</verse><verse id="5">Accipere personam impii non est bonum,
ut declines a veritate judicii.</verse><verse id="6">Labia stulti miscent se rixis,
et os ejus jurgia provocat.</verse><verse id="7">Os stulti contritio ejus,
et labia ipsius ruina animæ ejus.</verse><verse id="8">Verba bilinguis quasi simplicia,
et ipsa perveniunt usque ad interiora ventris.
Pigrum dejicit timor ;
animæ autem effeminatorum esurient.</verse><verse id="9">Qui mollis et dissolutus est in opere suo
frater est sua opera dissipantis.</verse><verse id="10">Turris fortissima nomen Domini ;
ad ipsum currit justus, et exaltabitur.</verse><verse id="11">Substantia divitis urbs roboris ejus,
et quasi murus validus circumdans eum.</verse><verse id="12">Antequam conteratur, exaltatur cor hominis,
et antequam glorificetur, humiliatur.</verse><verse id="13">Qui prius respondet quam audiat,
stultum se esse demonstrat, et confusione dignum.</verse><verse id="14">Spiritus viri sustentat imbecillitatem suam ;
spiritum vero ad irascendum facilem quis poterit sustinere ?</verse><verse id="15">Cor prudens possidebit scientiam,
et auris sapientium quærit doctrinam.</verse><verse id="16">Donum hominis dilatat viam ejus,
et ante principes spatium ei facit.</verse><verse id="17">Justus prior est accusator sui :
venit amicus ejus, et investigabit eum.</verse><verse id="18">Contradictiones comprimit sors,
et inter potentes quoque dijudicat.</verse><verse id="19">Frater qui adjuvatur a fratre quasi civitas firma,
et judicia quasi vectes urbium.</verse><verse id="20">De fructu oris viri replebitur venter ejus,
et genimina labiorum ipsius saturabunt eum.</verse><verse id="21">Mors et vita in manu linguæ ;
qui diligunt eam comedent fructus ejus.</verse><verse id="22">Qui invenit mulierem bonam invenit bonum,
et hauriet jucunditatem a Domino.
Qui expellit mulierem bonam expellit bonum ;
qui autem tenet adulteram stultus est et impius.</verse><verse id="23">Cum obsecrationibus loquetur pauper,
et dives effabitur rigide.</verse><verse id="24">Vir amabilis ad societatem
magis amicus erit quam frater.</verse></chapter><chapter id="19"><verse id="1">Melior est pauper qui ambulat in simplicitate sua
quam dives torquens labia sua, et insipiens.</verse><verse id="2">Ubi non est scientia animæ, non est bonum,
et qui festinus est pedibus offendet.</verse><verse id="3">Stultitia hominis supplantat gressus ejus,
et contra Deum fervet animo suo.</verse><verse id="4">Divitiæ addunt amicos plurimos ;
a paupere autem et hi quos habuit separantur.</verse><verse id="5">Testis falsus non erit impunitus,
et qui mendacia loquitur non effugiet.</verse><verse id="6">Multi colunt personam potentis,
et amici sunt dona tribuentis.</verse><verse id="7">Fratres hominis pauperis oderunt eum ;
insuper et amici procul recesserunt ab eo.
Qui tantum verba sectatur nihil habebit ;</verse><verse id="8">qui autem possessor est mentis diligit animam suam,
et custos prudentiæ inveniet bona.</verse><verse id="9">Falsus testis non erit impunitus,
et qui loquitur mendacia peribit.</verse><verse id="10">Non decent stultum deliciæ,
nec servum dominari principibus.</verse><verse id="11">Doctrina viri per patientiam noscitur,
et gloria ejus est iniqua prætergredi.</verse><verse id="12">Sicut fremitus leonis, ita et regis ira,
et sicut ros super herbam, ita et hilaritas ejus.</verse><verse id="13">Dolor patris filius stultus,
et tecta jugiter perstillantia litigiosa mulier.</verse><verse id="14">Domus et divitiæ dantur a parentibus ;
a Domino autem proprie uxor prudens.</verse><verse id="15">Pigredo immittit soporem,
et anima dissoluta esuriet.</verse><verse id="16">Qui custodit mandatum custodit animam suam ;
qui autem negligit viam suam mortificabitur.</verse><verse id="17">Fœneratur Domino qui miseretur pauperis,
et vicissitudinem suam reddet ei.</verse><verse id="18">Erudi filium tuum ; ne desperes :
ad interfectionem autem ejus ne ponas animam tuam.</verse><verse id="19">Qui impatiens est sustinebit damnum,
et cum rapuerit, aliud apponet.</verse><verse id="20">Audi consilium, et suscipe disciplinam,
ut sis sapiens in novissimis tuis.</verse><verse id="21">Multæ cogitationes in corde viri ;
voluntas autem Domini permanebit.</verse><verse id="22">Homo indigens misericors est,
et melior est pauper quam vir mendax.</verse><verse id="23">Timor Domini ad vitam,
et in plenitudine commorabitur absque visitatione pessima.</verse><verse id="24">Abscondit piger manum suam sub ascella,
nec ad os suum applicat eam.</verse><verse id="25">Pestilente flagellato stultus sapientior erit ;
si autem corripueris sapientem, intelliget disciplinam.</verse><verse id="26">Qui affligit patrem, et fugat matrem,
ignominiosus est et infelix.</verse><verse id="27">Non cesses, fili, audire doctrinam,
nec ignores sermones scientiæ.</verse><verse id="28">Testis iniquus deridet judicium,
et os impiorum devorat iniquitatem.</verse><verse id="29">Parata sunt derisoribus judicia,
et mallei percutientes stultorum corporibus.</verse></chapter><chapter id="20"><verse id="1">Luxuriosa res vinum, et tumultuosa ebrietas :
quicumque his delectatur non erit sapiens.</verse><verse id="2">Sicut rugitus leonis, ita et terror regis :
qui provocat eum peccat in animam suam.</verse><verse id="3">Honor est homini qui separat se a contentionibus ;
omnes autem stulti miscentur contumeliis.</verse><verse id="4">Propter frigus piger arare noluit ;
mendicabit ergo æstate, et non dabitur illi.</verse><verse id="5">Sicut aqua profunda, sic consilium in corde viri ;
sed homo sapiens exhauriet illud.</verse><verse id="6">Multi homines misericordes vocantur ;
virum autem fidelem quis inveniet ?</verse><verse id="7">Justus qui ambulat in simplicitate sua
beatos post se filios derelinquet.</verse><verse id="8">Rex qui sedet in solio judicii
dissipat omne malum intuitu suo.</verse><verse id="9">Quis potest dicere : Mundum est cor meum ;
purus sum a peccato ?</verse><verse id="10">Pondus et pondus, mensura et mensura :
utrumque abominabile est apud Deum.</verse><verse id="11">Ex studiis suis intelligitur puer,
si munda et recta sint opera ejus.</verse><verse id="12">Aurem audientem, et oculum videntem :
Dominus fecit utrumque.</verse><verse id="13">Noli diligere somnum, ne te egestas opprimat :
aperi oculos tuos, et saturare panibus.</verse><verse id="14">Malum est, malum est, dicit omnis emptor ;
et cum recesserit, tunc gloriabitur.</verse><verse id="15">Est aurum et multitudo gemmarum,
et vas pretiosum labia scientiæ.</verse><verse id="16">Tolle vestimentum ejus qui fidejussor extitit alieni,
et pro extraneis aufer pignus ab eo.</verse><verse id="17">Suavis est homini panis mendacii,
et postea implebitur os ejus calculo.</verse><verse id="18">Cogitationes consiliis roborantur,
et gubernaculis tractanda sunt bella.</verse><verse id="19">Ei qui revelat mysteria, et ambulat fraudulenter,
et dilatat labia sua, ne commiscearis.</verse><verse id="20">Qui maledicit patri suo et matri,
extinguetur lucerna ejus in mediis tenebris :</verse><verse id="21">hæreditas ad quam festinatur in principio,
in novissimo benedictione carebit.</verse><verse id="22">Ne dicas : Reddam malum :
exspecta Dominum, et liberabit te.</verse><verse id="23">Abominatio est apud Dominum pondus et pondus ;
statera dolosa non est bona.</verse><verse id="24">A Domino diriguntur gressus viri :
quis autem hominum intelligere potest viam suam ?</verse><verse id="25">Ruina est homini devorare sanctos,
et post vota retractare.</verse><verse id="26">Dissipat impios rex sapiens,
et incurvat super eos fornicem.</verse><verse id="27">Lucerna Domini spiraculum hominis,
quæ investigat omnia secreta ventris.</verse><verse id="28">Misericordia et veritas custodiunt regem,
et roboratur clementia thronus ejus.</verse><verse id="29">Exsultatio juvenum fortitudo eorum,
et dignitas senum canities.</verse><verse id="30">Livor vulneris absterget mala,
et plagæ in secretioribus ventris.</verse></chapter><chapter id="21"><verse id="1">Sicut divisiones aquarum, ita cor regis in manu Domini :
quocumque voluerit, inclinabit illud.</verse><verse id="2">Omnis via viri recta sibi videtur :
appendit autem corda Dominus.</verse><verse id="3">Facere misericordiam et judicium
magis placet Domino quam victimæ.</verse><verse id="4">Exaltatio oculorum est dilatatio cordis ;
lucerna impiorum peccatum.</verse><verse id="5">Cogitationes robusti semper in abundantia ;
omnis autem piger semper in egestate est.</verse><verse id="6">Qui congregat thesauros lingua mendacii vanus et excors est,
et impingetur ad laqueos mortis.</verse><verse id="7">Rapinæ impiorum detrahent eos,
quia noluerunt facere judicium.</verse><verse id="8">Perversa via viri aliena est ;
qui autem mundus est, rectum opus ejus.</verse><verse id="9">Melius est sedere in angulo domatis,
quam cum muliere litigiosa, et in domo communi.</verse><verse id="10">Anima impii desiderat malum :
non miserebitur proximo suo.</verse><verse id="11">Mulctato pestilente, sapientior erit parvulus,
et si sectetur sapientem, sumet scientiam.</verse><verse id="12">Excogitat justus de domo impii,
ut detrahat impios a malo.</verse><verse id="13">Qui obturat aurem suam ad clamorem pauperis,
et ipse clamabit, et non exaudietur.</verse><verse id="14">Munus absconditum extinguit iras,
et donum in sinu indignationem maximam.</verse><verse id="15">Gaudium justo est facere judicium,
et pavor operantibus iniquitatem.</verse><verse id="16">Vir qui erraverit a via doctrinæ
in cœtu gigantum commorabitur.</verse><verse id="17">Qui diligit epulas in egestate erit ;
qui amat vinum et pinguia non ditabitur.</verse><verse id="18">Pro justo datur impius,
et pro rectis iniquus.</verse><verse id="19">Melius est habitare in terra deserta
quam cum muliere rixosa et iracunda.</verse><verse id="20">Thesaurus desiderabilis, et oleum in habitaculo justi :
et imprudens homo dissipabit illud.</verse><verse id="21">Qui sequitur justitiam et misericordiam
inveniet vitam, justitiam, et gloriam.</verse><verse id="22">Civitatem fortium ascendit sapiens,
et destruxit robur fiduciæ ejus.</verse><verse id="23">Qui custodit os suum et linguam suam
custodit ab angustiis animam suam.</verse><verse id="24">Superbus et arrogans vocatur indoctus,
qui in ira operatur superbiam.</verse><verse id="25">Desideria occidunt pigrum :
noluerunt enim quidquam manus ejus operari.</verse><verse id="26">Tota die concupiscit et desiderat ;
qui autem justus est, tribuet, et non cessabit.</verse><verse id="27">Hostiæ impiorum abominabiles,
quia offeruntur ex scelere.</verse><verse id="28">Testis mendax peribit ;
vir obediens loquetur victoriam.</verse><verse id="29">Vir impius procaciter obfirmat vultum suum ;
qui autem rectus est corrigit viam suam.</verse><verse id="30">Non est sapientia, non est prudentia,
non est consilium contra Dominum.</verse><verse id="31">Equus paratur ad diem belli ;
Dominus autem salutem tribuit.</verse></chapter><chapter id="22"><verse id="1">Melius est nomen bonum quam divitiæ multæ ;
super argentum et aurum gratia bona.</verse><verse id="2">Dives et pauper obviaverunt sibi :
utriusque operator est Dominus.</verse><verse id="3">Callidus vidit malum, et abscondit se ;
innocens pertransiit, et afflictus est damno.</verse><verse id="4">Finis modestiæ timor Domini,
divitiæ, et gloria, et vita.</verse><verse id="5">Arma et gladii in via perversi ;
custos autem animæ suæ longe recedit ab eis.</verse><verse id="6">Proverbium est : adolescens juxta viam suam ;
etiam cum senuerit, non recedet ab ea.</verse><verse id="7">Dives pauperibus imperat,
et qui accipit mutuum servus est fœnerantis.</verse><verse id="8">Qui seminat iniquitatem metet mala,
et virga iræ suæ consummabitur.</verse><verse id="9">Qui pronus est ad misericordiam benedicetur :
de panibus enim suis dedit pauperi.
Victoriam et honorem acquiret qui dat munera ;
animam autem aufert accipientium.</verse><verse id="10">Ejice derisorem, et exibit cum eo jurgium,
cessabuntque causæ et contumeliæ.</verse><verse id="11">Qui diligit cordis munditiam,
propter gratiam labiorum suorum habebit amicum regem.</verse><verse id="12">Oculi Domini custodiunt scientiam,
et supplantantur verba iniqui.</verse><verse id="13">Dicit piger : Leo est foris ;
in medio platearum occidendus sum.</verse><verse id="14">Fovea profunda os alienæ :
cui iratus est Dominus, incidet in eam.</verse><verse id="15">Stultitia colligata est in corde pueri,
et virga disciplinæ fugabit eam.</verse><verse id="16">Qui calumniatur pauperem ut augeat divitias suas,
dabit ipse ditiori, et egebit.</verse><verse id="17">Inclina aurem tuam, et audi verba sapientium :
appone autem cor ad doctrinam meam,</verse><verse id="18">quæ pulchra erit tibi cum servaveris eam in ventre tuo,
et redundabit in labiis tuis :</verse><verse id="19">ut sit in Domino fiducia tua,
unde et ostendi eam tibi hodie.</verse><verse id="20">Ecce descripsi eam tibi tripliciter,
in cogitationibus et scientia :</verse><verse id="21">ut ostenderem tibi firmitatem et eloquia veritatis,
respondere ex his illis qui miserunt te.</verse><verse id="22">Non facias violentiam pauperi quia pauper est,
neque conteras egenum in porta :</verse><verse id="23">quia judicabit Dominus causam ejus,
et configet eos qui confixerunt animam ejus.</verse><verse id="24">Noli esse amicus homini iracundo,
neque ambules cum viro furioso :</verse><verse id="25">ne forte discas semitas ejus,
et sumas scandalum animæ tuæ.</verse><verse id="26">Noli esse cum his qui defigunt manus suas,
et qui vades se offerunt pro debitis :</verse><verse id="27">si enim non habes unde restituas,
quid causæ est ut tollat operimentum de cubili tuo ?</verse><verse id="28">Ne transgrediaris terminos antiquos,
quos posuerunt patres tui.</verse><verse id="29">Vidisti virum velocem in opere suo ?
coram regibus stabit, nec erit ante ignobiles.</verse></chapter><chapter id="23"><verse id="1">Quando sederis ut comedas cum principe,
diligenter attende quæ apposita sunt ante faciem tuam.</verse><verse id="2">Et statue cultrum in gutture tuo :
si tamen habes in potestate animam tuam.</verse><verse id="3">Ne desideres de cibis ejus,
in quo est panis mendacii.</verse><verse id="4">Noli laborare ut diteris,
sed prudentiæ tuæ pone modum.</verse><verse id="5">Ne erigas oculos tuos ad opes quas non potes habere,
quia facient sibi pennas quasi aquilæ, et volabunt in cælum.</verse><verse id="6">Ne comedas cum homine invido,
et ne desideres cibos ejus :</verse><verse id="7">quoniam in similitudinem arioli et conjectoris
æstimat quod ignorat.
Comede et bibe, dicet tibi ;
et mens ejus non est tecum.</verse><verse id="8">Cibos quos comederas evomes,
et perdes pulchros sermones tuos.</verse><verse id="9">In auribus insipientium ne loquaris,
qui despicient doctrinam eloquii tui.</verse><verse id="10">Ne attingas parvulorum terminos,
et agrum pupillorum ne introëas :</verse><verse id="11">propinquus enim illorum fortis est,
et ipse judicabit contra te causam illorum.</verse><verse id="12">Ingrediatur ad doctrinam cor tuum,
et aures tuæ ad verba scientiæ.</verse><verse id="13">Noli subtrahere a puero disciplinam :
si enim percusseris eum virga, non morietur.</verse><verse id="14">Tu virga percuties eum,
et animam ejus de inferno liberabis.</verse><verse id="15">Fili mi, si sapiens fuerit animus tuus,
gaudebit tecum cor meum :</verse><verse id="16">et exsultabunt renes mei,
cum locuta fuerint rectum labia tua.</verse><verse id="17">Non æmuletur cor tuum peccatores,
sed in timore Domini esto tota die :</verse><verse id="18">quia habebis spem in novissimo,
et præstolatio tua non auferetur.</verse><verse id="19">Audi, fili mi, et esto sapiens,
et dirige in via animum tuum.</verse><verse id="20">Noli esse in conviviis potatorum,
nec in comessationibus eorum qui carnes ad vescendum conferunt :</verse><verse id="21">quia vacantes potibus et dantes symbola consumentur,
et vestietur pannis dormitatio.</verse><verse id="22">Audi patrem tuum, qui genuit te,
et ne contemnas cum senuerit mater tua.</verse><verse id="23">Veritatem eme, et noli vendere sapientiam,
et doctrinam, et intelligentiam.</verse><verse id="24">Exsultat gaudio pater justi ;
qui sapientem genuit, lætabitur in eo.</verse><verse id="25">Gaudeat pater tuus et mater tua,
et exsultet quæ genuit te.</verse><verse id="26">Præbe, fili mi, cor tuum mihi,
et oculi tui vias meas custodiant.</verse><verse id="27">Fovea enim profunda est meretrix,
et puteus angustus aliena.</verse><verse id="28">Insidiatur in via quasi latro,
et quos incautos viderit, interficiet.</verse><verse id="29">Cui væ ? cujus patri væ ?
cui rixæ ? cui foveæ ?
cui sine causa vulnera ? cui suffusio oculorum ?</verse><verse id="30">nonne his qui commorantur in vino,
et student calicibus epotandis ?</verse><verse id="31">Ne intuearis vinum quando flavescit,
cum splenduerit in vitro color ejus :
ingreditur blande,</verse><verse id="32">sed in novissimo mordebit ut coluber,
et sicut regulus venena diffundet.</verse><verse id="33">Oculi tui videbunt extraneas,
et cor tuum loquetur perversa.</verse><verse id="34">Et eris sicut dormiens in medio mari,
et quasi sopitus gubernator, amisso clavo.</verse><verse id="35">Et dices : Verberaverunt me, sed non dolui ;
traxerunt me, et ego non sensi.
Quando evigilabo, et rursus vina reperiam ?</verse></chapter><chapter id="24"><verse id="1">Ne æmuleris viros malos,
nec desideres esse cum eis :</verse><verse id="2">quia rapinas meditatur mens eorum,
et fraudes labia eorum loquuntur.</verse><verse id="3">Sapientia ædificabitur domus,
et prudentia roborabitur.</verse><verse id="4">In doctrina replebuntur cellaria,
universa substantia pretiosa et pulcherrima.</verse><verse id="5">Vir sapiens fortis est,
et vir doctus robustus et validus :</verse><verse id="6">quia cum dispositione initur bellum,
et erit salus ubi multa consilia sunt.</verse><verse id="7">Excelsa stulto sapientia ;
in porta non aperiet os suum.</verse><verse id="8">Qui cogitat mala facere stultus vocabitur :</verse><verse id="9">cogitatio stulti peccatum est,
et abominatio hominum detractor.</verse><verse id="10">Si desperaveris lassus in die angustiæ,
imminuetur fortitudo tua.</verse><verse id="11">Erue eos qui ducuntur ad mortem,
et qui trahuntur ad interitum, liberare ne cesses.</verse><verse id="12">Si dixeris : Vires non suppetunt ;
qui inspector est cordis ipse intelligit :
et servatorem animæ tuæ nihil fallit,
reddetque homini juxta opera sua.</verse><verse id="13">Comede, fili mi, mel, quia bonum est,
et favum dulcissimum gutturi tuo.</verse><verse id="14">Sic et doctrina sapientiæ animæ tuæ :
quam cum inveneris, habebis in novissimis spem,
et spes tua non peribit.</verse><verse id="15">Ne insidieris, et quæras impietatem in domo justi,
neque vastes requiem ejus.</verse><verse id="16">Septies enim cadet justus, et resurget :
impii autem corruent in malum.</verse><verse id="17">Cum ceciderit inimicus tuus ne gaudeas,
et in ruina ejus ne exsultet cor tuum :</verse><verse id="18">ne forte videat Dominus, et displiceat ei,
et auferat ab eo iram suam.</verse><verse id="19">Ne contendas cum pessimis,
nec æmuleris impios :</verse><verse id="20">quoniam non habent futurorum spem mali,
et lucerna impiorum extinguetur.</verse><verse id="21">Time Dominum, fili mi, et regem,
et cum detractoribus non commiscearis :</verse><verse id="22">quoniam repente consurget perditio eorum,
et ruinam utriusque quis novit ?</verse><verse id="23">Hæc quoque sapientibus.
Cognoscere personam in judicio non est bonum.</verse><verse id="24">Qui dicunt impio : Justus es : maledicent eis populi,
et detestabuntur eos tribus.</verse><verse id="25">Qui arguunt eum laudabuntur,
et super ipsos veniet benedictio.</verse><verse id="26">Labia deosculabitur
qui recta verba respondet.</verse><verse id="27">Præpara foris opus tuum,
et diligenter exerce agrum tuum,
ut postea ædifices domum tuam.</verse><verse id="28">Ne sis testis frustra contra proximum tuum,
nec lactes quemquam labiis tuis.</verse><verse id="29">Ne dicas : Quomodo fecit mihi, sic faciam ei ;
reddam unicuique secundum opus suum.</verse><verse id="30">Per agrum hominis pigri transivi,
et per vineam viri stulti :</verse><verse id="31">et ecce totum repleverant urticæ,
et operuerant superficiem ejus spinæ,
et maceria lapidum destructa erat.</verse><verse id="32">Quod cum vidissem, posui in corde meo,
et exemplo didici disciplinam.</verse><verse id="33">Parum, inquam, dormies, modicum dormitabis ;
pauxillum manus conseres ut quiescas :</verse><verse id="34">et veniet tibi quasi cursor egestas,
et mendicitas quasi vir armatus.</verse></chapter><chapter id="25"><verse id="1">Hæ quoque parabolæ Salomonis, quas transtulerunt viri Ezechiæ regis Juda.</verse><verse id="2">Gloria Dei est celare verbum,
et gloria regum investigare sermonem.</verse><verse id="3">Cælum sursum, et terra deorsum,
et cor regum inscrutabile.</verse><verse id="4">Aufer rubiginem de argento,
et egredietur vas purissimum.</verse><verse id="5">Aufer impietatem de vultu regis,
et firmabitur justitia thronus ejus.</verse><verse id="6">Ne gloriosus appareas coram rege,
et in loco magnorum ne steteris.</verse><verse id="7">Melius est enim ut dicatur tibi : Ascende huc,
quam ut humilieris coram principe.</verse><verse id="8">Quæ viderunt oculi tui ne proferas in jurgio cito,
ne postea emendare non possis,
cum dehonestaveris amicum tuum.</verse><verse id="9">Causam tuam tracta cum amico tuo,
et secretum extraneo ne reveles :</verse><verse id="10">ne forte insultet tibi cum audierit,
et exprobrare non cesset.
Gratia et amicitia liberant :
quas tibi serva, ne exprobrabilis fias.</verse><verse id="11">Mala aurea in lectis argenteis,
qui loquitur verbum in tempore suo.</verse><verse id="12">Inauris aurea, et margaritum fulgens,
qui arguit sapientem et aurem obedientem.</verse><verse id="13">Sicut frigus nivis in die messis,
ita legatus fidelis ei qui misit eum :
animam ipsius requiescere facit.</verse><verse id="14">Nubes, et ventus, et pluviæ non sequentes,
vir gloriosus et promissa non complens.</verse><verse id="15">Patientia lenietur princeps,
et lingua mollis confringet duritiam.</verse><verse id="16">Mel invenisti : comede quod sufficit tibi,
ne forte satiatus evomas illud.</verse><verse id="17">Subtrahe pedem tuum de domo proximi tui,
nequando satiatus oderit te.</verse><verse id="18">Jaculum, et gladius, et sagitta acuta,
homo qui loquitur contra proximum suum falsum testimonium.</verse><verse id="19">Dens putridus, et pes lassus,
qui sperat super infideli in die angustiæ,</verse><verse id="20">et amittit pallium in die frigoris.
Acetum in nitro,
qui cantat carmina cordi pessimo.
Sicut tinea vestimento, et vermis ligno,
ita tristitia viri nocet cordi.</verse><verse id="21">Si esurierit inimicus tuus, ciba illum ;
si sitierit, da ei aquam bibere :</verse><verse id="22">prunas enim congregabis super caput ejus,
et Dominus reddet tibi.</verse><verse id="23">Ventus aquilo dissipat pluvias,
et facies tristis linguam detrahentem.</verse><verse id="24">Melius est sedere in angulo domatis
quam cum muliere litigiosa et in domo communi.</verse><verse id="25">Aqua frigida animæ sitienti,
et nuntius bonus de terra longinqua.</verse><verse id="26">Fons turbatus pede et vena corrupta,
justus cadens coram impio.</verse><verse id="27">Sicut qui mel multum comedit non est ei bonum,
sic qui scrutator est majestatis opprimetur a gloria.</verse><verse id="28">Sicut urbs patens et absque murorum ambitu,
ita vir qui non potest in loquendo cohibere spiritum suum.</verse></chapter><chapter id="26"><verse id="1">Quomodo nix in æstate, et pluviæ in messe,
sic indecens est stulto gloria.</verse><verse id="2">Sicut avis ad alia transvolans, et passer quolibet vadens,
sic maledictum frustra prolatum in quempiam superveniet.</verse><verse id="3">Flagellum equo, et camus asino,
et virga in dorso imprudentium.</verse><verse id="4">Ne respondeas stulto juxta stultitiam suam,
ne efficiaris ei similis.</verse><verse id="5">Responde stulto juxta stultitiam suam,
ne sibi sapiens esse videatur.</verse><verse id="6">Claudus pedibus, et iniquitatem bibens,
qui mittit verba per nuntium stultum.</verse><verse id="7">Quomodo pulchras frustra habet claudus tibias,
sic indecens est in ore stultorum parabola.</verse><verse id="8">Sicut qui mittit lapidem in acervum Mercurii,
ita qui tribuit insipienti honorem.</verse><verse id="9">Quomodo si spina nascatur in manu temulenti,
sic parabola in ore stultorum.</verse><verse id="10">Judicium determinat causas,
et qui imponit stulto silentium iras mitigat.</verse><verse id="11">Sicut canis qui revertitur ad vomitum suum,
sic imprudens qui iterat stultitiam suam.</verse><verse id="12">Vidisti hominem sapientem sibi videri ?
magis illo spem habebit insipiens.</verse><verse id="13">Dicit piger : Leo est in via,
et leæna in itineribus.</verse><verse id="14">Sicut ostium vertitur in cardine suo,
ita piger in lectulo suo.</verse><verse id="15">Abscondit piger manum sub ascella sua,
et laborat si ad os suum eam converterit.</verse><verse id="16">Sapientior sibi piger videtur
septem viris loquentibus sententias.</verse><verse id="17">Sicut qui apprehendit auribus canem,
sic qui transit impatiens et commiscetur rixæ alterius.</verse><verse id="18">Sicut noxius est qui mittit sagittas et lanceas in mortem,</verse><verse id="19">ita vir fraudulenter nocet amico suo,
et cum fuerit deprehensus dicit : Ludens feci.</verse><verse id="20">Cum defecerint ligna extinguetur ignis,
et susurrone subtracto, jurgia conquiescent.</verse><verse id="21">Sicut carbones ad prunas, et ligna ad ignem,
sic homo iracundus suscitat rixas.</verse><verse id="22">Verba susurronis quasi simplicia,
et ipsa perveniunt ad intima ventris.</verse><verse id="23">Quomodo si argento sordido ornare velis vas fictile,
sic labia tumentia cum pessimo corde sociata.</verse><verse id="24">Labiis suis intelligitur inimicus,
cum in corde tractaverit dolos.</verse><verse id="25">Quando submiserit vocem suam, ne credideris ei,
quoniam septem nequitiæ sunt in corde illius.</verse><verse id="26">Qui operit odium fraudulenter,
revelabitur malitia ejus in consilio.</verse><verse id="27">Qui fodit foveam incidet in eam,
et qui volvit lapidem revertetur ad eum.</verse><verse id="28">Lingua fallax non amat veritatem,
et os lubricum operatur ruinas.</verse></chapter><chapter id="27"><verse id="1">Ne glorieris in crastinum,
ignorans quid superventura pariat dies.</verse><verse id="2">Laudet te alienus, et non os tuum ;
extraneus, et non labia tua.</verse><verse id="3">Grave est saxum, et onerosa arena,
sed ira stulti utroque gravior.</verse><verse id="4">Ira non habet misericordiam nec erumpens furor,
et impetum concitati ferre quis poterit ?</verse><verse id="5">Melior est manifesta correptio
quam amor absconditus.</verse><verse id="6">Meliora sunt vulnera diligentis
quam fraudulenta oscula odientis.</verse><verse id="7">Anima saturata calcabit favum,
et anima esuriens etiam amarum pro dulci sumet.</verse><verse id="8">Sicut avis transmigrans de nido suo,
sic vir qui derelinquit locum suum.</verse><verse id="9">Unguento et variis odoribus delectatur cor,
et bonis amici consiliis anima dulcoratur.</verse><verse id="10">Amicum tuum et amicum patris tui ne dimiseris,
et domum fratris tui ne ingrediaris in die afflictionis tuæ.
Melior est vicinus juxta
quam frater procul.</verse><verse id="11">Stude sapientiæ, fili mi, et lætifica cor meum,
ut possis exprobranti respondere sermonem.</verse><verse id="12">Astutus videns malum, absconditus est :
parvuli transeuntes sustinuerunt dispendia.</verse><verse id="13">Tolle vestimentum ejus qui spopondit pro extraneo,
et pro alienis aufer ei pignus.</verse><verse id="14">Qui benedicit proximo suo voce grandi,
de nocte consurgens maledicenti similis erit.</verse><verse id="15">Tecta perstillantia in die frigoris
et litigiosa mulier comparantur.</verse><verse id="16">Qui retinet eam quasi qui ventum teneat,
et oleum dexteræ suæ vocabit.</verse><verse id="17">Ferrum ferro exacuitur,
et homo exacuit faciem amici sui.</verse><verse id="18">Qui servat ficum comedet fructus ejus,
et qui custos est domini sui glorificabitur.</verse><verse id="19">Quomodo in aquis resplendent vultus prospicientium,
sic corda hominum manifesta sunt prudentibus.</verse><verse id="20">Infernus et perditio numquam implentur :
similiter et oculi hominum insatiabiles.</verse><verse id="21">Quomodo probatur in conflatorio argentum et in fornace aurum,
sic probatur homo ore laudantis.
Cor iniqui inquirit mala,
cor autem rectum inquirit scientiam.</verse><verse id="22">Si contuderis stultum in pila
quasi ptisanas feriente desuper pilo,
non auferetur ab eo stultitia ejus.</verse><verse id="23">Diligenter agnosce vultum pecoris tui,
tuosque greges considera :</verse><verse id="24">non enim habebis jugiter potestatem,
sed corona tribuetur in generationem et generationem.</verse><verse id="25">Aperta sunt prata, et apparuerunt herbæ virentes,
et collecta sunt fœna de montibus.</verse><verse id="26">Agni ad vestimentum tuum,
et hædi ad agri pretium.</verse><verse id="27">Sufficiat tibi lac caprarum in cibos tuos,
et in necessaria domus tuæ, et ad victum ancillis tuis.</verse></chapter><chapter id="28"><verse id="1">Fugit impius nemine persequente ;
justus autem, quasi leo confidens, absque terrore erit.</verse><verse id="2">Propter peccata terræ multi principes ejus ;
et propter hominis sapientiam, et horum scientiam quæ dicuntur,
vita ducis longior erit.</verse><verse id="3">Vir pauper calumnians pauperes
similis est imbri vehementi in quo paratur fames.</verse><verse id="4">Qui derelinquunt legem laudant impium ;
qui custodiunt, succenduntur contra eum.</verse><verse id="5">Viri mali non cogitant judicium ;
qui autem inquirunt Dominum animadvertunt omnia.</verse><verse id="6">Melior est pauper ambulans in simplicitate sua
quam dives in pravis itineribus.</verse><verse id="7">Qui custodit legem filius sapiens est ;
qui autem comessatores pascit confundit patrem suum.</verse><verse id="8">Qui coacervat divitias usuris et fœnore,
liberali in pauperes congregat eas.</verse><verse id="9">Qui declinat aures suas ne audiat legem,
oratio ejus erit execrabilis.</verse><verse id="10">Qui decipit justos in via mala, in interitu suo corruet,
et simplices possidebunt bona ejus.</verse><verse id="11">Sapiens sibi videtur vir dives ;
pauper autem prudens scrutabitur eum.</verse><verse id="12">In exsultatione justorum multa gloria est ;
regnantibus impiis, ruinæ hominum.</verse><verse id="13">Qui abscondit scelera sua non dirigetur ;
qui autem confessus fuerit et reliquerit ea, misericordiam consequetur.</verse><verse id="14">Beatus homo qui semper est pavidus ;
qui vero mentis est duræ corruet in malum.</verse><verse id="15">Leo rugiens et ursus esuriens,
princeps impius super populum pauperem.</verse><verse id="16">Dux indigens prudentia multos opprimet per calumniam ;
qui autem odit avaritiam, longi fient dies ejus.</verse><verse id="17">Hominem qui calumniatur animæ sanguinem,
si usque ad lacum fugerit, nemo sustinet.</verse><verse id="18">Qui ambulat simpliciter salvus erit ;
qui perversis graditur viis concidet semel.</verse><verse id="19">Qui operatur terram suam satiabitur panibus ;
qui autem sectatur otium replebitur egestate.</verse><verse id="20">Vir fidelis multum laudabitur ;
qui autem festinat ditari non erit innocens.</verse><verse id="21">Qui cognoscit in judicio faciem non bene facit ;
iste et pro buccella panis deserit veritatem.</verse><verse id="22">Vir qui festinat ditari, et aliis invidet,
ignorat quod egestas superveniet ei.</verse><verse id="23">Qui corripit hominem gratiam postea inveniet apud eum,
magis quam ille qui per linguæ blandimenta decipit.</verse><verse id="24">Qui subtrahit aliquid a patre suo et a matre,
et dicit hoc non esse peccatum,
particeps homicidæ est.</verse><verse id="25">Qui se jactat et dilatat, jurgia concitat ;
qui vero sperat in Domino sanabitur.</verse><verse id="26">Qui confidit in corde suo stultus est ;
qui autem graditur sapienter, ipse salvabitur.</verse><verse id="27">Qui dat pauperi non indigebit ;
qui despicit deprecantem sustinebit penuriam.</verse><verse id="28">Cum surrexerint impii, abscondentur homines ;
cum illi perierint, multiplicabuntur justi.</verse></chapter><chapter id="29"><verse id="1">Viro qui corripientem dura cervice contemnit,
repentinus ei superveniet interitus,
et eum sanitas non sequetur.</verse><verse id="2">In multiplicatione justorum lætabitur vulgus ;
cum impii sumpserint principatum, gemet populus.</verse><verse id="3">Vir qui amat sapientiam lætificat patrem suum ;
qui autem nutrit scorta perdet substantiam.</verse><verse id="4">Rex justus erigit terram ;
vir avarus destruet eam.</verse><verse id="5">Homo qui blandis fictisque sermonibus loquitur amico suo
rete expandit gressibus ejus.</verse><verse id="6">Peccantem virum iniquum involvet laqueus,
et justus laudabit atque gaudebit.</verse><verse id="7">Novit justus causam pauperum ;
impius ignorat scientiam.</verse><verse id="8">Homines pestilentes dissipant civitatem ;
sapientes vero avertunt furorem.</verse><verse id="9">Vir sapiens si cum stulto contenderit,
sive irascatur, sive rideat, non inveniet requiem.</verse><verse id="10">Viri sanguinum oderunt simplicem ;
justi autem quærunt animam ejus.</verse><verse id="11">Totum spiritum suum profert stultus ;
sapiens differt, et reservat in posterum.</verse><verse id="12">Princeps qui libenter audit verba mendacii,
omnes ministros habet impios.</verse><verse id="13">Pauper et creditor obviaverunt sibi :
utriusque illuminator est Dominus.</verse><verse id="14">Rex qui judicat in veritate pauperes,
thronus ejus in æternum firmabitur.</verse><verse id="15">Virga atque correptio tribuit sapientiam ;
puer autem qui dimittitur voluntati suæ confundit matrem suam.</verse><verse id="16">In multiplicatione impiorum multiplicabuntur scelera,
et justi ruinas eorum videbunt.</verse><verse id="17">Erudi filium tuum, et refrigerabit te,
et dabit delicias animæ tuæ.</verse><verse id="18">Cum prophetia defecerit, dissipabitur populus ;
qui vero custodit legem beatus est.</verse><verse id="19">Servus verbis non potest erudiri,
quia quod dicis intelligit, et respondere contemnit.</verse><verse id="20">Vidisti hominem velocem ad loquendum ?
stultitia magis speranda est quam illius correptio.</verse><verse id="21">Qui delicate a pueritia nutrit servum suum
postea sentiet eum contumacem.</verse><verse id="22">Vir iracundus provocat rixas,
et qui ad indignandum facilis est erit ad peccandum proclivior.</verse><verse id="23">Superbum sequitur humilitas,
et humilem spiritu suscipiet gloria.</verse><verse id="24">Qui cum fure participat odit animam suam ;
adjurantem audit, et non indicat.</verse><verse id="25">Qui timet hominem cito corruet ;
qui sperat in Domino sublevabitur.</verse><verse id="26">Multi requirunt faciem principis,
et judicium a Domino egreditur singulorum.</verse><verse id="27">Abominantur justi virum impium,
et abominantur impii eos qui in recta sunt via.
Verbum custodiens filius
extra perditionem erit.</verse></chapter><chapter id="30"><verse id="1">Verba Congregantis, filii Vomentis. Visio quam locutus est vir cum quo est Deus, et qui Deo secum morante confortatus, ait :</verse><verse id="2">Stultissimus sum virorum,
et sapientia hominum non est mecum.</verse><verse id="3">Non didici sapientiam,
et non novi scientiam sanctorum.</verse><verse id="4">Quis ascendit in cælum, atque descendit ?
quis continuit spiritum in manibus suis ?
quis colligavit aquas quasi in vestimento ?
quis suscitavit omnes terminos terræ ?
quod nomen est ejus, et quod nomen filii ejus, si nosti ?</verse><verse id="5">Omnis sermo Dei ignitus :
clypeus est sperantibus in se.</verse><verse id="6">Ne addas quidquam verbis illius,
et arguaris, inveniarisque mendax.</verse><verse id="7">Duo rogavi te :
ne deneges mihi antequam moriar :</verse><verse id="8">vanitatem et verba mendacia longe fac a me ;
mendicitatem et divitias ne dederis mihi :
tribue tantum victui meo necessaria,</verse><verse id="9">ne forte satiatus illiciar ad negandum,
et dicam : Quis est Dominus ?
aut egestate compulsus, furer,
et perjurem nomen Dei mei.</verse><verse id="10">Ne accuses servum ad dominum suum,
ne forte maledicat tibi, et corruas.</verse><verse id="11">Generatio quæ patri suo maledicit,
et quæ matri suæ non benedicit ;</verse><verse id="12">generatio quæ sibi munda videtur,
et tamen non est lota a sordibus suis ;</verse><verse id="13">generatio cujus excelsi sunt oculi,
et palpebræ ejus in alta surrectæ ;</verse><verse id="14">generatio quæ pro dentibus gladios habet,
et commandit molaribus suis,
ut comedat inopes de terra,
et pauperes ex hominibus.</verse><verse id="15">Sanguisugæ duæ sunt filiæ,
dicentes : Affer, affer.
Tria sunt insaturabilia,
et quartum quod numquam dicit : Sufficit.</verse><verse id="16">Infernus, et os vulvæ,
et terra quæ non satiatur aqua :
ignis vero numquam dicit : Sufficit.</verse><verse id="17">Oculum qui subsannat patrem,
et qui despicit partum matris suæ,
effodiant eum corvi de torrentibus,
et comedant eum filii aquilæ !</verse><verse id="18">Tria sunt difficilia mihi,
et quartum penitus ignoro :</verse><verse id="19">viam aquilæ in cælo,
viam colubri super petram,
viam navis in medio mari,
et viam viri in adolescentia.</verse><verse id="20">Talis est et via mulieris adulteræ,
quæ comedit, et tergens os suum
dicit : Non sum operata malum.</verse><verse id="21">Per tria movetur terra,
et quartum non potest sustinere :</verse><verse id="22">per servum, cum regnaverit ;
per stultum, cum saturatus fuerit cibo ;</verse><verse id="23">per odiosam mulierem, cum in matrimonio fuerit assumpta ;
et per ancillam, cum fuerit hæres dominæ suæ.</verse><verse id="24">Quatuor sunt minima terræ,
et ipsa sunt sapientiora sapientibus :</verse><verse id="25">formicæ, populus infirmus,
qui præparat in messe cibum sibi ;</verse><verse id="26">lepusculus, plebs invalida,
qui collocat in petra cubile suum ;</verse><verse id="27">regem locusta non habet,
et egreditur universa per turmas suas ;</verse><verse id="28">stellio manibus nititur,
et moratur in ædibus regis.</verse><verse id="29">Tria sunt quæ bene gradiuntur,
et quartum quod incedit feliciter :</verse><verse id="30">leo, fortissimus bestiarum,
ad nullius pavebit occursum ;</verse><verse id="31">gallus succinctus lumbos ;
et aries ; nec est rex, qui resistat ei.</verse><verse id="32">Est qui stultus apparuit postquam elevatus est in sublime ;
si enim intellexisset, ori suo imposuisset manum.</verse><verse id="33">Qui autem fortiter premit ubera ad eliciendum lac exprimit butyrum ;
et qui vehementer emungit elicit sanguinem ;
et qui provocat iras producit discordias.</verse></chapter><chapter id="31"><verse id="1">Verba Lamuelis regis. Visio qua erudivit eum mater sua.</verse><verse id="2">Quid, dilecte mi ? quid, dilecte uteri mei ?
quid, dilecte votorum meorum ?</verse><verse id="3">Ne dederis mulieribus substantiam tuam,
et divitias tuas ad delendos reges.</verse><verse id="4">Noli regibus, o Lamuel, noli regibus dare vinum,
quia nullum secretum est ubi regnat ebrietas ;</verse><verse id="5">et ne forte bibant, et obliviscantur judiciorum,
et mutent causam filiorum pauperis.</verse><verse id="6">Date siceram mœrentibus,
et vinum his qui amaro sunt animo.</verse><verse id="7">Bibant, et obliviscantur egestatis suæ,
et doloris sui non recordentur amplius.</verse><verse id="8">Aperi os tuum muto,
et causis omnium filiorum qui pertranseunt.</verse><verse id="9">Aperi os tuum, decerne quod justum est,
et judica inopem et pauperem.</verse><verse id="10">Mulierem fortem quis inveniet ?
procul et de ultimis finibus pretium ejus.</verse><verse id="11">Confidit in ea cor viri sui,
et spoliis non indigebit.</verse><verse id="12">Reddet ei bonum, et non malum,
omnibus diebus vitæ suæ.</verse><verse id="13">Quæsivit lanam et linum,
et operata est consilia manuum suarum.</verse><verse id="14">Facta est quasi navis institoris,
de longe portans panem suum.</verse><verse id="15">Et de nocte surrexit,
deditque prædam domesticis suis,
et cibaria ancillis suis.</verse><verse id="16">Consideravit agrum, et emit eum ;
de fructu manuum suarum plantavit vineam.</verse><verse id="17">Accinxit fortitudine lumbos suos,
et roboravit brachium suum.</verse><verse id="18">Gustavit, et vidit quia bona est negotiatio ejus ;
non extinguetur in nocte lucerna ejus.</verse><verse id="19">Manum suam misit ad fortia,
et digiti ejus apprehenderunt fusum.</verse><verse id="20">Manum suam aperuit inopi,
et palmas suas extendit ad pauperem.</verse><verse id="21">Non timebit domui suæ a frigoribus nivis ;
omnes enim domestici ejus vestiti sunt duplicibus.</verse><verse id="22">Stragulatam vestem fecit sibi ;
byssus et purpura indumentum ejus.</verse><verse id="23">Nobilis in portis vir ejus,
quando sederit cum senatoribus terræ.</verse><verse id="24">Sindonem fecit, et vendidit,
et cingulum tradidit Chananæo.</verse><verse id="25">Fortitudo et decor indumentum ejus,
et ridebit in die novissimo.</verse><verse id="26">Os suum aperuit sapientiæ,
et lex clementiæ in lingua ejus.</verse><verse id="27">Consideravit semitas domus suæ,
et panem otiosa non comedit.</verse><verse id="28">Surrexerunt filii ejus, et beatissimam prædicaverunt ;
vir ejus, et laudavit eam.</verse><verse id="29">Multæ filiæ congregaverunt divitias ;
tu supergressa es universas.</verse><verse id="30">Fallax gratia, et vana est pulchritudo :
mulier timens Dominum, ipsa laudabitur.</verse><verse id="31">Date ei de fructu manuum suarum,
et laudent eam in portis opera ejus.</verse></chapter></book><book id="21" name="Ecclesiastes" shortname="ecc"><chapter id="1"><verse id="1">Verba Ecclesiastæ, filii David, regis Jerusalem.</verse><verse id="2">Vanitas vanitatum, dixit Ecclesiastes ;
vanitas vanitatum, et omnia vanitas.</verse><verse id="3">Quid habet amplius homo
de universo labore suo quo laborat sub sole ?</verse><verse id="4">Generatio præterit, et generatio advenit ;
terra autem in æternum stat.</verse><verse id="5">Oritur sol et occidit,
et ad locum suum revertitur ;
ibique renascens,</verse><verse id="6">gyrat per meridiem, et flectitur ad aquilonem.
Lustrans universa in circuitu pergit spiritus,
et in circulos suos revertitur.</verse><verse id="7">Omnia flumina intrant in mare,
et mare non redundat ;
ad locum unde exeunt flumina
revertuntur ut iterum fluant.</verse><verse id="8">Cunctæ res difficiles ;
non potest eas homo explicare sermone.
Non saturatur oculus visu,
nec auris auditu impletur.</verse><verse id="9">Quid est quod fuit ? Ipsum quod futurum est.
Quid est quod factum est ? Ipsum quod faciendum est.</verse><verse id="10">Nihil sub sole novum,
nec valet quisquam dicere : Ecce hoc recens est :
jam enim præcessit in sæculis quæ fuerunt ante nos.</verse><verse id="11">Non est priorum memoria ;
sed nec eorum quidem quæ postea futura sunt
erit recordatio apud eos qui futuri sunt in novissimo.</verse><verse id="12">Ego Ecclesiastes fui rex Israël in Jerusalem ;</verse><verse id="13">et proposui in animo meo quærere et investigare sapienter
de omnibus quæ fiunt sub sole.
Hanc occupationem pessimam
dedit Deus filiis hominum, ut occuparentur in ea.</verse><verse id="14">Vidi cuncta quæ fiunt sub sole,
et ecce universa vanitas et afflictio spiritus.</verse><verse id="15">Perversi difficile corriguntur,
et stultorum infinitus est numerus.</verse><verse id="16">Locutus sum in corde meo, dicens :
Ecce magnus effectus sum, et præcessi omnes sapientia
qui fuerunt ante me in Jerusalem ;
et mens mea contemplata est multa sapienter, et didici.</verse><verse id="17">Dedique cor meum ut scirem prudentiam atque doctrinam,
erroresque et stultitiam ;
et agnovi quod in his quoque esset labor et afflictio spiritus :</verse><verse id="18">eo quod in multa sapientia multa sit indignatio ;
et qui addit scientiam, addit et laborem.</verse></chapter><chapter id="2"><verse id="1">Dixi ego in corde meo : Vadam,
et affluam deliciis, et fruar bonis ;
et vidi quod hoc quoque esset vanitas.</verse><verse id="2">Risum reputavi errorem,
et gaudio dixi : Quid frustra deciperis ?</verse><verse id="3">Cogitavi in corde meo abstrahere a vino carnem meam,
ut animam meam transferrem ad sapientiam,
devitaremque stultitiam,
donec viderem quid esset utile filiis hominum,
quo facto opus est sub sole numero dierum vitæ suæ.</verse><verse id="4">Magnificavi opera mea,
ædificavi mihi domos,
et plantavi vineas ;</verse><verse id="5">feci hortos et pomaria,
et consevi ea cuncti generis arboribus ;</verse><verse id="6">et exstruxi mihi piscinas aquarum,
ut irrigarem silvam lignorum germinantium.</verse><verse id="7">Possedi servos et ancillas,
multamque familiam habui :
armenta quoque, et magnos ovium greges,
ultra omnes qui fuerunt ante me in Jerusalem ;</verse><verse id="8">coacervavi mihi argentum et aurum,
et substantias regum ac provinciarum ;
feci mihi cantores et cantatrices,
et delicias filiorum hominum,
scyphos, et urceos in ministerio ad vina fundenda ;</verse><verse id="9">et supergressus sum opibus
omnes qui ante me fuerunt in Jerusalem :
sapientia quoque perseveravit mecum.</verse><verse id="10">Et omnia quæ desideraverunt oculi mei
non negavi eis,
nec prohibui cor meum quin omni voluptate frueretur,
et oblectaret se in his quæ præparaveram ;
et hanc ratus sum partem meam si uterer labore meo.</verse><verse id="11">Cumque me convertissem ad universa opera quæ fecerant manus meæ,
et ad labores in quibus frustra sudaveram,
vidi in omnibus vanitatem et afflictionem animi,
et nihil permanere sub sole.</verse><verse id="12">Transivi ad contemplandam sapientiam,
erroresque, et stultitiam.
(Quid est, inquam, homo,
ut sequi possit regem, factorem suum ?)</verse><verse id="13">Et vidi quod tantum præcederet sapientia stultitiam,
quantum differt lux a tenebris.</verse><verse id="14">Sapientis oculi in capite ejus ;
stultus in tenebris ambulat :
et didici quod unus utriusque esset interitus.</verse><verse id="15">Et dixi in corde meo :
Si unus et stulti et meus occasus erit,
quid mihi prodest quod majorem sapientiæ dedi operam ?
Locutusque cum mente mea,
animadverti quod hoc quoque esset vanitas.</verse><verse id="16">Non enim erit memoria sapientis similiter ut stulti in perpetuum,
et futura tempora oblivione cuncta pariter operient :
moritur doctus similiter ut indoctus.</verse><verse id="17">Et idcirco tæduit me vitæ meæ,
videntem mala universa esse sub sole,
et cuncta vanitatem et afflictionem spiritus.</verse><verse id="18">Rursus detestatus sum omnem industriam meam,
qua sub sole studiosissime laboravi,
habiturus hæredem post me,</verse><verse id="19">quem ignoro utrum sapiens an stultus futurus sit,
et dominabitur in laboribus meis,
quibus desudavi et sollicitus fui :
et est quidquam tam vanum ?</verse><verse id="20">Unde cessavi,
renuntiavitque cor meum ultra laborare sub sole.</verse><verse id="21">Nam cum alius laboret in sapientia,
et doctrina, et sollicitudine,
homini otioso quæsita dimittit ;
et hoc ergo vanitas et magnum malum.</verse><verse id="22">Quid enim proderit homini de universo labore suo,
et afflictione spiritus,
qua sub sole cruciatus est ?</verse><verse id="23">Cuncti dies ejus doloribus et ærumnis pleni sunt,
nec per noctem mente requiescit.
Et hoc nonne vanitas est ?</verse><verse id="24">Nonne melius est comedere et bibere,
et ostendere animæ suæ bona de laboribus suis ?
et hoc de manu Dei est.</verse><verse id="25">Quis ita devorabit et deliciis affluet ut ego ?</verse><verse id="26">Homini bono in conspectu suo
dedit Deus sapientiam, et scientiam, et lætitiam ;
peccatori autem dedit afflictionem et curam superfluam,
ut addat, et congreget,
et tradat ei qui placuit Deo ;
sed et hoc vanitas est, et cassa sollicitudo mentis.</verse></chapter><chapter id="3"><verse id="1">Omnia tempus habent,
et suis spatiis transeunt universa sub cælo.</verse><verse id="2">Tempus nascendi, et tempus moriendi ;
tempus plantandi, et tempus evellendi quod plantatum est.</verse><verse id="3">Tempus occidendi, et tempus sanandi ;
tempus destruendi, et tempus ædificandi.</verse><verse id="4">Tempus flendi, et tempus ridendi ;
tempus plangendi, et tempus saltandi.</verse><verse id="5">Tempus spargendi lapides, et tempus colligendi,
tempus amplexandi, et tempus longe fieri ab amplexibus.</verse><verse id="6">Tempus acquirendi, et tempus perdendi ;
tempus custodiendi, et tempus abjiciendi.</verse><verse id="7">Tempus scindendi, et tempus consuendi ;
tempus tacendi, et tempus loquendi.</verse><verse id="8">Tempus dilectionis, et tempus odii ;
tempus belli, et tempus pacis.</verse><verse id="9">Quid habet amplius homo de labore suo ?</verse><verse id="10">Vidi afflictionem quam dedit Deus filiis hominum,
ut distendantur in ea.</verse><verse id="11">Cuncta fecit bona in tempore suo,
et mundum tradidit disputationi eorum,
ut non inveniat homo opus
quod operatus est Deus ab initio usque ad finem.</verse><verse id="12">Et cognovi quod non esset melius nisi lætari,
et facere bene in vita sua ;</verse><verse id="13">omnis enim homo qui comedit et bibit,
et videt bonum de labore suo,
hoc donum Dei est.</verse><verse id="14">Didici quod omnia opera quæ fecit Deus perseverent in perpetuum ;
non possumus eis quidquam addere, nec auferre,
quæ fecit Deus ut timeatur.</verse><verse id="15">Quod factum est, ipsum permanet ;
quæ futura sunt jam fuerunt,
et Deus instaurat quod abiit.</verse><verse id="16">Vidi sub sole in loco judicii impietatem,
et in loco justitiæ iniquitatem :</verse><verse id="17">et dixi in corde meo :
Justum et impium judicabit Deus,
et tempus omnis rei tunc erit.</verse><verse id="18">Dixi in corde meo de filiis hominum,
ut probaret eos Deus,
et ostenderet similes esse bestiis.</verse><verse id="19">Idcirco unus interitus est hominis et jumentorum,
et æqua utriusque conditio.
Sicut moritur homo,
sic et illa moriuntur.
Similiter spirant omnia,
et nihil habet homo jumento amplius :
cuncta subjacent vanitati,</verse><verse id="20">et omnia pergunt ad unum locum.
De terra facta sunt,
et in terram pariter revertuntur.</verse><verse id="21">Quis novit si spiritus filiorum Adam ascendat sursum,
et si spiritus jumentorum descendat deorsum ?</verse><verse id="22">Et deprehendi nihil esse melius
quam lætari hominem in opere suo,
et hanc esse partem illius.
Quis enim eum adducet ut post se futura cognoscat ?</verse></chapter><chapter id="4"><verse id="1">Verti me ad alia, et vidi calumnias
quæ sub sole geruntur,
et lacrimas innocentium,
et neminem consolatorem,
nec posse resistere eorum violentiæ,
cunctorum auxilio destitutos,</verse><verse id="2">et laudavi magis mortuos quam viventes ;</verse><verse id="3">et feliciorem utroque judicavi
qui necdum natus est,
nec vidit mala quæ sub sole fiunt.</verse><verse id="4">Rursum contemplatus sum omnes labores hominum,
et industrias animadverti patere invidiæ proximi ;
et in hoc ergo vanitas et cura superflua est.</verse><verse id="5">Stultus complicat manus suas,
et comedit carnes suas, dicens :</verse><verse id="6">Melior est pugillus cum requie,
quam plena utraque manus cum labore et afflictione animi.</verse><verse id="7">Considerans, reperi et aliam vanitatem sub sole.</verse><verse id="8">Unus est, et secundum non habet,
non filium, non fratrem,
et tamen laborare non cessat,
nec satiantur oculi ejus divitiis ;
nec recogitat, dicens :
Cui laboro, et fraudo animam meam bonis ?
In hoc quoque vanitas est et afflictio pessima.</verse><verse id="9">Melius est ergo duos esse simul quam unum ;
habent enim emolumentum societatis suæ.</verse><verse id="10">Si unus ceciderit, ab altero fulcietur.
Væ soli, quia cum ceciderit, non habet sublevantem se.</verse><verse id="11">Et si dormierint duo, fovebuntur mutuo ;
unus quomodo calefiet ?</verse><verse id="12">Et si quispiam prævaluerit contra unum,
duo resistunt ei ;
funiculus triplex difficile rumpitur.</verse><verse id="13">Melior est puer pauper et sapiens,
rege sene et stulto,
qui nescit prævidere in posterum.</verse><verse id="14">Quod de carcere catenisque interdum quis egrediatur ad regnum ;
et alius, natus in regno, inopia consumatur.</verse><verse id="15">Vidi cunctos viventes qui ambulant sub sole
cum adolescente secundo, qui consurget pro eo.</verse><verse id="16">Infinitus numerus est populi
omnium qui fuerunt ante eum,
et qui postea futuri sunt non lætabuntur in eo ;
sed et hoc vanitas et afflictio spiritus.</verse></chapter><chapter id="5"><verse id="1">Ne temere quid loquaris,
neque cor tuum sit velox ad proferendum sermonem coram Deo.
Deus enim in cælo, et tu super terram ;
idcirco sint pauci sermones tui.</verse><verse id="2">Multas curas sequuntur somnia,
et in multis sermonibus invenietur stultitia.</verse><verse id="3">Si quid vovisti Deo,
ne moreris reddere :
displicet enim ei infidelis et stulta promissio,
sed quodcumque voveris redde :</verse><verse id="4">multoque melius est non vovere,
quam post votum promissa non reddere.</verse><verse id="5">Ne dederis os tuum ut peccare facias carnem tuam,
neque dicas coram angelo :
Non est providentia :
ne forte iratus Deus contra sermones tuos
dissipet cuncta opera manuum tuarum.</verse><verse id="6">Ubi multa sunt somnia,
plurimæ sunt vanitates, et sermones innumeri ;
tu vero Deum time.</verse><verse id="7">Si videris calumnias egenorum, et violenta judicia,
et subverti justitiam in provincia,
non mireris super hoc negotio :
quia excelso excelsior est alius,
et super hos quoque eminentiores sunt alii ;</verse><verse id="8">et insuper universæ terræ rex imperat servienti.</verse><verse id="9">Avarus non implebitur pecunia,
et qui amat divitias fructum non capiet ex eis ;
et hoc ergo vanitas.</verse><verse id="10">Ubi multæ sunt opes,
multi et qui comedunt eas.
Et quid prodest possessori,
nisi quod cernit divitias oculis suis ?</verse><verse id="11">Dulcis est somnus operanti,
sive parum sive multum comedat ;
saturitas autem divitis non sinit eum dormire.</verse><verse id="12">Est et alia infirmitas pessima quam vidi sub sole :
divitiæ conservatæ in malum domini sui.</verse><verse id="13">Pereunt enim in afflictione pessima :
generavit filium qui in summa egestate erit.</verse><verse id="14">Sicut egressus est nudus de utero matris suæ, sic revertetur,
et nihil auferet secum de labore suo.</verse><verse id="15">Miserabilis prorsus infirmitas :
quomodo venit, sic revertetur.
Quid ergo prodest ei quod laboravit in ventum ?</verse><verse id="16">cunctis diebus vitæ suæ comedit in tenebris,
et in curis multis, et in ærumna atque tristitia.</verse><verse id="17">Hoc itaque visum est mihi bonum,
ut comedat quis et bibat,
et fruatur lætitia ex labore suo
quo laboravit ipse sub sole,
numero dierum vitæ suæ
quos dedit ei Deus ;
et hæc est pars illius.</verse><verse id="18">Et omni homini cui dedit Deus divitias atque substantiam,
potestatemque ei tribuit ut comedat ex eis,
et fruatur parte sua, et lætetur de labore suo :
hoc est donum Dei.</verse><verse id="19">Non enim satis recordabitur dierum vitæ suæ,
eo quod Deus occupet deliciis cor ejus.</verse></chapter><chapter id="6"><verse id="1">Est et aliud malum quod vidi sub sole,
et quidem frequens apud homines :</verse><verse id="2">vir cui dedit Deus divitias,
et substantiam, et honorem,
et nihil deest animæ suæ ex omnibus quæ desiderat ;
nec tribuit ei potestatem Deus ut comedat ex eo,
sed homo extraneus vorabit illud :
hoc vanitas et miseria magna est.</verse><verse id="3">Si genuerit quispiam centum liberos,
et vixerit multos annos,
et plures dies ætatis habuerit,
et anima illius non utatur bonis substantiæ suæ,
sepulturaque careat :
de hoc ergo pronuntio quod melior illo sit abortivus.</verse><verse id="4">Frustra enim venit,
et pergit ad tenebras,
et oblivione delebitur nomen ejus.</verse><verse id="5">Non vidit solem,
neque cognovit distantiam boni et mali.</verse><verse id="6">Etiam si duobus millibus annis vixerit,
et non fuerit perfruitus bonis,
nonne ad unum locum properant omnia ?</verse><verse id="7">Omnis labor hominis in ore ejus ;
sed anima ejus non implebitur.</verse><verse id="8">Quid habet amplius sapiens a stulto ?
et quid pauper, nisi ut pergat illuc ubi est vita ?</verse><verse id="9">Melius est videre quod cupias,
quam desiderare quod nescias.
Sed et hoc vanitas est, et præsumptio spiritus.</verse><verse id="10">Qui futurus est, jam vocatum est nomen ejus ;
et scitur quod homo sit,
et non possit contra fortiorem se in judicio contendere.</verse><verse id="11">Verba sunt plurima,
multamque in disputando habentia vanitatem.</verse></chapter><chapter id="7"><verse id="1">Quid necesse est homini majora se quærere,
cum ignoret quid conducat sibi in vita sua,
numero dierum peregrinationis suæ,
et tempore quod velut umbra præterit ?
aut quis ei poterit indicare
quod post eum futurum sub sole sit ?</verse><verse id="2">Melius est nomen bonum quam unguenta pretiosa,
et dies mortis die nativitatis.</verse><verse id="3">Melius est ire ad domum luctus
quam ad domum convivii ;
in illa enim finis cunctorum admonetur hominum,
et vivens cogitat quid futurum sit.</verse><verse id="4">Melior est ira risu,
quia per tristitiam vultus corrigitur animus delinquentis.</verse><verse id="5">Cor sapientium ubi tristitia est,
et cor stultorum ubi lætitia.</verse><verse id="6">Melius est a sapiente corripi,
quam stultorum adulatione decipi ;</verse><verse id="7">quia sicut sonitus spinarum ardentium sub olla,
sic risus stulti.
Sed et hoc vanitas.</verse><verse id="8">Calumnia conturbat sapientem,
et perdet robur cordis illius.</verse><verse id="9">Melior est finis orationis quam principium.
Melior est patiens arrogante.</verse><verse id="10">Ne sis velox ad irascendum,
quia ira in sinu stulti requiescit.</verse><verse id="11">Ne dicas : Quid putas causæ est
quod priora tempora meliora fuere quam nunc sunt ?
stulta enim est hujuscemodi interrogatio.</verse><verse id="12">Utilior est sapientia cum divitiis,
et magis prodest videntibus solem.</verse><verse id="13">Sicut enim protegit sapientia, sic protegit pecunia ;
hoc autem plus habet eruditio et sapientia,
quod vitam tribuunt possessori suo.</verse><verse id="14">Considera opera Dei,
quod nemo possit corrigere quem ille despexerit.</verse><verse id="15">In die bona fruere bonis,
et malam diem præcave ;
sicut enim hanc, sic et illam fecit Deus,
ut non inveniat homo contra eum justas querimonias.</verse><verse id="16">Hæc quoque vidi in diebus vanitatis meæ :
justus perit in justitia sua,
et impius multo vivit tempore in malitia sua.</verse><verse id="17">Noli esse justus multum,
neque plus sapias quam necesse est,
ne obstupescas.</verse><verse id="18">Ne impie agas multum,
et noli esse stultus,
ne moriaris in tempore non tuo.</verse><verse id="19">Bonum est te sustentare justum :
sed et ab illo ne subtrahas manum tuam ;
quia qui timet Deum nihil negligit.</verse><verse id="20">Sapientia confortavit sapientem
super decem principes civitatis ;</verse><verse id="21">non est enim homo justus in terra
qui faciat bonum et non peccet.</verse><verse id="22">Sed et cunctis sermonibus qui dicuntur
ne accomodes cor tuum,
ne forte audias servum tuum maledicentem tibi ;</verse><verse id="23">scit enim conscientia tua
quia et tu crebro maledixisti aliis.</verse><verse id="24">Cuncta tentavi in sapientia.
Dixi : Sapiens efficiar :
et ipsa longius recessit a me,</verse><verse id="25">multo magis quam erat.
Et alta profunditas, quis inveniet eam ?</verse><verse id="26">Lustravi universa animo meo,
ut scirem et considerarem,
et quærerem sapientiam, et rationem,
et ut cognoscerem impietatem stulti,
et errorem imprudentium :</verse><verse id="27">et inveni amariorem morte mulierem,
quæ laqueus venatorum est,
et sagena cor ejus ;
vincula sunt manus illius.
Qui placet Deo effugiet illam ;
qui autem peccator est capietur ab illa.</verse><verse id="28">Ecce hoc inveni, dixit Ecclesiastes,
unum et alterum ut invenirem rationem,</verse><verse id="29">quam adhuc quærit anima mea,
et non inveni.
Virum de mille unum reperi ;
mulierem ex omnibus non inveni.</verse></chapter><chapter id="8"><verse id="1">Sapientia hominis lucet in vultu ejus,
et potentissimus faciem illius commutabit.</verse><verse id="2">Ego os regis observo,
et præcepta juramenti Dei.</verse><verse id="3">Ne festines recedere a facie ejus,
neque permaneas in opere malo :
quia omne quod voluerit faciet.</verse><verse id="4">Et sermo illius potestate plenus est,
nec dicere ei quisquam potest : Quare ita facis ?</verse><verse id="5">Qui custodit præceptum non experietur quidquam mali.
Tempus et responsionem cor sapientis intelligit.</verse><verse id="6">Omni negotio tempus est, et opportunitas :
et multa hominis afflictio,</verse><verse id="7">quia ignorat præterita,
et futura nullo scire potest nuntio.</verse><verse id="8">Non est in hominis potestate prohibere spiritum,
nec habet potestatem in die mortis :
nec sinitur quiescere ingruente bello,
neque salvabit impietas impium.</verse><verse id="9">Omnia hæc consideravi,
et dedi cor meum in cunctis operibus quæ fiunt sub sole.
Interdum dominatur homo homini in malum suum.</verse><verse id="10">Vidi impios sepultos,
qui etiam cum adhuc viverent
in loco sancto erant,
et laudabantur in civitate
quasi justorum operum.
Sed et hoc vanitas est.</verse><verse id="11">Etenim quia non profertur cito contra malos sententia,
absque timore ullo
filii hominum perpetrant mala.</verse><verse id="12">Attamen peccator ex eo quod centies facit malum,
et per patientiam sustentatur ;
ego cognovi quod erit bonum timentibus Deum,
qui verentur faciem ejus.</verse><verse id="13">Non sit bonum impio,
nec prolongentur dies ejus,
sed quasi umbra transeant qui non timent faciem Domini.</verse><verse id="14">Est et alia vanitas quæ fit super terram :
sunt justi quibus mala proveniunt
quasi opera egerint impiorum :
et sunt impii qui ita securi sunt
quasi justorum facta habeant.
Sed et hoc vanissimum judico.</verse><verse id="15">Laudavi igitur lætitiam ;
quod non esset homini bonum sub sole,
nisi quod comederet, et biberet, atque gauderet,
et hoc solum secum auferret de labore suo,
in diebus vitæ suæ quos dedit ei Deus sub sole.</verse><verse id="16">Et apposui cor meum ut scirem sapientiam,
et intelligerem distentionem quæ versatur in terra.
Est homo qui diebus et noctibus somnum non capit oculis.</verse><verse id="17">Et intellexi quod omnium operum Dei
nullam possit homo invenire rationem
eorum quæ fiunt sub sole ;
et quanto plus laboraverit ad quærendum,
tanto minus inveniat :
etiam si dixerit sapiens se nosse, non poterit reperire.</verse></chapter><chapter id="9"><verse id="1">Omnia hæc tractavi in corde meo,
ut curiose intelligerem.
Sunt justi atque sapientes,
et opera eorum in manu Dei ;
et tamen nescit homo utrum amore an odio dignus sit.</verse><verse id="2">Sed omnia in futurum servantur incerta,
eo quod universa æque eveniant justo et impio,
bono et malo, mundo et immundo,
immolanti victimas et sacrificia contemnenti.
Sicut bonus, sic et peccator ;
ut perjurus, ita et ille qui verum dejerat.</verse><verse id="3">Hoc est pessimum inter omnia quæ sub sole fiunt :
quia eadem cunctis eveniunt.
Unde et corda filiorum hominum implentur malitia
et contemptu in vita sua,
et post hæc ad inferos deducentur.</verse><verse id="4">Nemo est qui semper vivat, et qui hujus rei habeat fiduciam ;
melior est canis vivus leone mortuo.</verse><verse id="5">Viventes enim sciunt se esse morituros ;
mortui vero nihil noverunt amplius,
nec habent ultra mercedem,
quia oblivioni tradita est memoria eorum.</verse><verse id="6">Amor quoque, et odium, et invidiæ simul perierunt ;
nec habent partem in hoc sæculo,
et in opere quod sub sole geritur.</verse><verse id="7">Vade ergo, et comede in lætitia panem tuum,
et bibe cum gaudio vinum tuum,
quia Deo placent opera tua.</verse><verse id="8">Omni tempore sint vestimenta tua candida,
et oleum de capite tuo non deficiat.</verse><verse id="9">Perfruere vita cum uxore quam diligis,
cunctis diebus vitæ instabilitatis tuæ,
qui dati sunt tibi sub sole omni tempore vanitatis tuæ :
hæc est enim pars in vita
et in labore tuo quo laboras sub sole.</verse><verse id="10">Quodcumque facere potest manus tua,
instanter operare,
quia nec opus, nec ratio, nec sapientia, nec scientia
erunt apud inferos, quo tu properas.</verse><verse id="11">Verti me ad aliud, et vidi sub sole
nec velocium esse cursum,
nec fortium bellum,
nec sapientium panem,
nec doctorum divitias,
nec artificum gratiam ;
sed tempus casumque in omnibus.</verse><verse id="12">Nescit homo finem suum ;
sed sicut pisces capiuntur hamo,
et sicut aves laqueo comprehenduntur,
sic capiuntur homines in tempore malo,
cum eis extemplo supervenerit.</verse><verse id="13">Hanc quoque sub sole vidi sapientiam,
et probavi maximam :</verse><verse id="14">civitas parva, et pauci in ea viri ;
venit contra eam rex magnus, et vallavit eam,
exstruxitque munitiones per gyrum, et perfecta est obsidio.</verse><verse id="15">Inventusque est in ea vir pauper et sapiens,
et liberavit urbem per sapientiam suam ;
et nullus deinceps recordatus est hominis illius pauperis.</verse><verse id="16">Et dicebam ego meliorem esse sapientiam fortitudine.
Quomodo ergo sapientia pauperis contempta est,
et verba ejus non sunt audita ?</verse><verse id="17">Verba sapientium audiuntur in silentio,
plus quam clamor principis inter stultos.</verse><verse id="18">Melior est sapientia quam arma bellica ;
et qui in uno peccaverit, multa bona perdet.</verse></chapter><chapter id="10"><verse id="1">Muscæ morientes perdunt suavitatem unguenti.
Pretiosior est sapientia et gloria,
parva et ad tempus stultitia.</verse><verse id="2">Cor sapientis in dextera ejus,
et cor stulti in sinistra illius.</verse><verse id="3">Sed et in via stultus ambulans,
cum ipse insipiens sit,
omnes stultos æstimat.</verse><verse id="4">Si spiritus potestatem habentis ascenderit super te,
locum tuum ne demiseris,
quia curatio faciet cessare peccata maxima.</verse><verse id="5">Est malum quod vidi sub sole,
quasi per errorem egrediens a facie principis :</verse><verse id="6">positum stultum in dignitate sublimi,
et divites sedere deorsum.</verse><verse id="7">Vidi servos in equis,
et principes ambulantes super terram quasi servos.</verse><verse id="8">Qui fodit foveam incidet in eam,
et qui dissipat sepem mordebit eum coluber.</verse><verse id="9">Qui transfert lapides affligetur in eis,
et qui scindit ligna vulnerabitur ab eis.</verse><verse id="10">Si retusum fuerit ferrum,
et hoc non ut prius, sed hebetatum fuerit,
multo labore exacuetur,
et post industriam sequetur sapientia.</verse><verse id="11">Si mordeat serpens in silentio,
nihil eo minus habet qui occulte detrahit.</verse><verse id="12">Verba oris sapientis gratia,
et labia insipientis præcipitabunt eum ;</verse><verse id="13">initium verborum ejus stultitia,
et novissimum oris illius error pessimus.</verse><verse id="14">Stultus verba multiplicat.
Ignorat homo quid ante se fuerit ;
et quid post se futurum sit, quis ei poterit indicare ?</verse><verse id="15">Labor stultorum affliget eos,
qui nesciunt in urbem pergere.</verse><verse id="16">Væ tibi, terra, cujus rex puer est,
et cujus principes mane comedunt.</verse><verse id="17">Beata terra cujus rex nobilis est,
et cujus principes vescuntur in tempore suo,
ad reficiendum, et non ad luxuriam.</verse><verse id="18">In pigritiis humiliabitur contignatio,
et in infirmitate manuum perstillabit domus.</verse><verse id="19">In risum faciunt panem et vinum
ut epulentur viventes ;
et pecuniæ obediunt omnia.</verse><verse id="20">In cogitatione tua regi ne detrahas,
et in secreto cubiculi tui ne maledixeris diviti :
quia et aves cæli portabunt vocem tuam,
et qui habet pennas annuntiabit sententiam.</verse></chapter><chapter id="11"><verse id="1">Mitte panem tuum super transeuntes aquas,
quia post tempora multa invenies illum.</verse><verse id="2">Da partem septem necnon et octo,
quia ignoras quid futurum sit mali super terram.</verse><verse id="3">Si repletæ fuerint nubes,
imbrem super terram effundent.
Si ceciderit lignum ad austrum aut ad aquilonem,
in quocumque loco ceciderit, ibi erit.</verse><verse id="4">Qui observat ventum non seminat ;
et qui considerat nubes numquam metet.</verse><verse id="5">Quomodo ignoras quæ sit via spiritus,
et qua ratione compingantur ossa in ventre prægnantis,
sic nescis opera Dei,
qui fabricator est omnium.</verse><verse id="6">Mane semina semen tuum,
et vespere ne cesset manus tua :
quia nescis quid magis oriatur, hoc aut illud ;
et si utrumque simul, melius erit.</verse><verse id="7">Dulce lumen,
et delectabile est oculis videre solem.</verse><verse id="8">Si annis multis vixerit homo,
et in his omnibus lætatus fuerit,
meminisse debet tenebrosi temporis, et dierum multorum,
qui cum venerint, vanitatis arguentur præterita.</verse><verse id="9">Lætare ergo, juvenis, in adolescentia tua,
et in bono sit cor tuum in diebus juventutis tuæ :
et ambula in viis cordis tui,
et in intuitu oculorum tuorum,
et scito quod pro omnibus his adducet te Deus in judicium.</verse><verse id="10">Aufer iram a corde tuo,
et amove malitiam a carne tua :
adolescentia enim et voluptas vana sunt.</verse></chapter><chapter id="12"><verse id="1">Memento Creatoris tui in diebus juventutis tuæ,
antequam veniat tempus afflictionis,
et appropinquent anni de quibus dicas :
Non mihi placent ;</verse><verse id="2">antequam tenebrescat sol, et lumen, et luna, et stellæ,
et revertantur nubes post pluviam ;</verse><verse id="3">quando commovebuntur custodes domus,
et nutabunt viri fortissimi,
et otiosæ erunt molentes in minuto numero,
et tenebrescent videntes per foramina ;</verse><verse id="4">et claudent ostia in platea,
in humilitate vocis molentis,
et consurgent ad vocem volucris,
et obsurdescent omnes filiæ carminis :</verse><verse id="5">excelsa quoque timebunt, et formidabunt in via.
Florebit amygdalus, impinguabitur locusta,
et dissipabitur capparis,
quoniam ibit homo in domum æternitatis suæ,
et circuibunt in platea plangentes.</verse><verse id="6">Antequam rumpatur funiculus argenteus,
et recurrat vitta aurea,
et conteratur hydria super fontem,
et confringatur rota super cisternam,</verse><verse id="7">et revertatur pulvis in terram suam unde erat,
et spiritus redeat ad Deum, qui dedit illum.</verse><verse id="8">Vanitas vanitatum, dixit Ecclesiastes,
et omnia vanitas.</verse><verse id="9">Cumque esset sapientissimus Ecclesiastes,
docuit populum, et enarravit quæ fecerat ;
et investigans composuit parabolas multas.</verse><verse id="10">Quæsivit verba utilia,
et conscripsit sermones rectissimos ac veritate plenos.</verse><verse id="11">Verba sapientium sicut stimuli,
et quasi clavi in altum defixi,
quæ per magistrorum consilium data sunt a pastore uno.</verse><verse id="12">His amplius, fili mi, ne requiras.
Faciendi plures libros nullus est finis ;
frequensque meditatio, carnis afflictio est.</verse><verse id="13">Finem loquendi pariter omnes audiamus.
Deum time, et mandata ejus observa :
hoc est enim omnis homo,</verse><verse id="14">et cuncta quæ fiunt adducet Deus in judicium
pro omni errato, sive bonum, sive malum illud sit.</verse></chapter></book><book id="22" name="Canticum Canticorum" shortname="sng"><chapter id="1"><verse id="1">Osculetur me osculo oris sui ;
quia meliora sunt ubera tua vino,</verse><verse id="2">fragrantia unguentis optimis.
Oleum effusum nomen tuum ;
ideo adolescentulæ dilexerunt te.</verse><verse id="3">Trahe me, post te curremus
in odorem unguentorum tuorum.
Introduxit me rex in cellaria sua ;
exsultabimus et lætabimur in te,
memores uberum tuorum super vinum.
Recti diligunt te.</verse><verse id="4">Nigra sum, sed formosa, filiæ Jerusalem,
sicut tabernacula Cedar, sicut pelles Salomonis.</verse><verse id="5">Nolite me considerare quod fusca sim,
quia decoloravit me sol.
Filii matris meæ pugnaverunt contra me ;
posuerunt me custodem in vineis :
vineam meam non custodivi.</verse><verse id="6">Indica mihi, quem diligit anima mea, ubi pascas,
ubi cubes in meridie,
ne vagari incipiam post greges sodalium tuorum.</verse><verse id="7">Si ignoras te, o pulcherrima inter mulieres,
egredere, et abi post vestigia gregum,
et pasce hædos tuos juxta tabernacula pastorum.</verse><verse id="8">Equitatui meo in curribus Pharaonis
assimilavi te, amica mea.</verse><verse id="9">Pulchræ sunt genæ tuæ sicut turturis ;
collum tuum sicut monilia.</verse><verse id="10">Murenulas aureas faciemus tibi,
vermiculatas argento.</verse><verse id="11">Dum esset rex in accubitu suo,
nardus mea dedit odorem suum.</verse><verse id="12">Fasciculus myrrhæ dilectus meus mihi ;
inter ubera mea commorabitur.</verse><verse id="13">Botrus cypri dilectus meus mihi
in vineis Engaddi.</verse><verse id="14">Ecce tu pulchra es, amica mea ! ecce tu pulchra es !
Oculi tui columbarum.</verse><verse id="15">Ecce tu pulcher es, dilecte mi, et decorus !
Lectulus noster floridus.</verse><verse id="16">Tigna domorum nostrarum cedrina,
laquearia nostra cypressina.</verse></chapter><chapter id="2"><verse id="1">Ego flos campi,
et lilium convallium.</verse><verse id="2">Sicut lilium inter spinas,
sic amica mea inter filias.</verse><verse id="3">Sicut malus inter ligna silvarum,
sic dilectus meus inter filios.
Sub umbra illius quem desideraveram sedi,
et fructus ejus dulcis gutturi meo.</verse><verse id="4">Introduxit me in cellam vinariam ;
ordinavit in me caritatem.</verse><verse id="5">Fulcite me floribus,
stipate me malis,
quia amore langueo.</verse><verse id="6">Læva ejus sub capite meo,
et dextera illius amplexabitur me.</verse><verse id="7">Adjuro vos, filiæ Jerusalem,
per capreas cervosque camporum,
ne suscitetis, neque evigilare faciatis dilectam,
quoadusque ipsa velit.</verse><verse id="8">Vox dilecti mei ; ecce iste venit,
saliens in montibus, transiliens colles.</verse><verse id="9">Similis est dilectus meus capreæ,
hinnuloque cervorum.
En ipse stat post parietem nostrum,
respiciens per fenestras,
prospiciens per cancellos.</verse><verse id="10">En dilectus meus loquitur mihi.
Surge, propera, amica mea,
columba mea, formosa mea, et veni :</verse><verse id="11">jam enim hiems transiit ;
imber abiit, et recessit.</verse><verse id="12">Flores apparuerunt in terra nostra ;
tempus putationis advenit :
vox turturis audita est in terra nostra ;</verse><verse id="13">ficus protulit grossos suos ;
vineæ florentes dederunt odorem suum.
Surge, amica mea, speciosa mea, et veni :</verse><verse id="14">columba mea, in foraminibus petræ, in caverna maceriæ,
ostende mihi faciem tuam,
sonet vox tua in auribus meis :
vox enim tua dulcis, et facies tua decora.</verse><verse id="15">Capite nobis vulpes parvulas
quæ demoliuntur vineas :
nam vinea nostra floruit.</verse><verse id="16">Dilectus meus mihi, et ego illi,
qui pascitur inter lilia,</verse><verse id="17">donec aspiret dies, et inclinentur umbræ.
Revertere ; similis esto, dilecte mi, capreæ,
hinnuloque cervorum super montes Bether.</verse></chapter><chapter id="3"><verse id="1">In lectulo meo, per noctes,
quæsivi quem diligit anima mea :
quæsivi illum, et non inveni.</verse><verse id="2">Surgam, et circuibo civitatem :
per vicos et plateas
quæram quem diligit anima mea :
quæsivi illum, et non inveni.</verse><verse id="3">Invenerunt me vigiles qui custodiunt civitatem :
Num quem diligit anima mea vidistis ?</verse><verse id="4">Paululum cum pertransissem eos,
inveni quem diligit anima mea :
tenui eum, nec dimittam,
donec introducam illum in domum matris meæ,
et in cubiculum genetricis meæ.</verse><verse id="5">Adjuro vos, filiæ Jerusalem,
per capreas cervosque camporum,
ne suscitetis, neque evigilare faciatis dilectam,
donec ipsa velit.</verse><verse id="6">Quæ est ista quæ ascendit per desertum
sicut virgula fumi ex aromatibus myrrhæ,
et thuris, et universi pulveris pigmentarii ?</verse><verse id="7">En lectulum Salomonis sexaginta fortes ambiunt
ex fortissimis Israël,</verse><verse id="8">omnes tenentes gladios, et ad bella doctissimi :
uniuscujusque ensis super femur suum
propter timores nocturnos.</verse><verse id="9">Ferculum fecit sibi rex Salomon
de lignis Libani ;</verse><verse id="10">columnas ejus fecit argenteas,
reclinatorium aureum, ascensum purpureum ;
media caritate constravit,
propter filias Jerusalem.</verse><verse id="11">Egredimini et videte, filiæ Sion,
regem Salomonem in diademate quo coronavit illum mater sua
in die desponsationis illius,
et in die lætitiæ cordis ejus.</verse></chapter><chapter id="4"><verse id="1">Quam pulchra es, amica mea ! quam pulchra es !
Oculi tui columbarum,
absque eo quod intrinsecus latet.
Capilli tui sicut greges caprarum
quæ ascenderunt de monte Galaad.</verse><verse id="2">Dentes tui sicut greges tonsarum
quæ ascenderunt de lavacro ;
omnes gemellis fœtibus,
et sterilis non est inter eas.</verse><verse id="3">Sicut vitta coccinea labia tua,
et eloquium tuum dulce.
Sicut fragmen mali punici, ita genæ tuæ,
absque eo quod intrinsecus latet.</verse><verse id="4">Sicut turris David collum tuum,
quæ ædificata est cum propugnaculis ;
mille clypei pendent ex ea,
omnis armatura fortium.</verse><verse id="5">Duo ubera tua sicut duo hinnuli,
capreæ gemelli, qui pascuntur in liliis.</verse><verse id="6">Donec aspiret dies, et inclinentur umbræ,
vadam ad montem myrrhæ, et ad collem thuris.</verse><verse id="7">Tota pulchra es, amica mea,
et macula non est in te.</verse><verse id="8">Veni de Libano, sponsa mea :
veni de Libano, veni, coronaberis :
de capite Amana, de vertice Sanir et Hermon,
de cubilibus leonum, de montibus pardorum.</verse><verse id="9">Vulnerasti cor meum, soror mea, sponsa ;
vulnerasti cor meum in uno oculorum tuorum,
et in uno crine colli tui.</verse><verse id="10">Quam pulchræ sunt mammæ tuæ, soror mea sponsa !
pulchriora sunt ubera tua vino,
et odor unguentorum tuorum super omnia aromata.</verse><verse id="11">Favus distillans labia tua, sponsa ;
mel et lac sub lingua tua :
et odor vestimentorum tuorum sicut odor thuris.</verse><verse id="12">Hortus conclusus soror mea, sponsa,
hortus conclusus, fons signatus.</verse><verse id="13">Emissiones tuæ paradisus malorum punicorum,
cum pomorum fructibus, cypri cum nardo.</verse><verse id="14">Nardus et crocus, fistula et cinnamomum,
cum universis lignis Libani ;
myrrha et aloë, cum omnibus primis unguentis.</verse><verse id="15">Fons hortorum, puteus aquarum viventium,
quæ fluunt impetu de Libano.</verse><verse id="16">Surge, aquilo, et veni, auster :
perfla hortum meum, et fluant aromata illius.</verse></chapter><chapter id="5"><verse id="1">Veniat dilectus meus in hortum suum,
et comedat fructum pomorum suorum.
Veni in hortum meum, soror mea, sponsa ;
messui myrrham meam cum aromatibus meis ;
comedi favum cum melle meo ;
bibi vinum meum cum lacte meo ;
comedite, amici, et bibite,
et inebriamini, carissimi.</verse><verse id="2">Ego dormio, et cor meum vigilat.
Vox dilecti mei pulsantis :
Aperi mihi, soror mea, amica mea,
columba mea, immaculata mea,
quia caput meum plenum est rore,
et cincinni mei guttis noctium.</verse><verse id="3">Expoliavi me tunica mea : quomodo induar illa ?
lavi pedes meos : quomodo inquinabo illos ?</verse><verse id="4">Dilectus meus misit manum suam per foramen,
et venter meus intremuit ad tactum ejus.</verse><verse id="5">Surrexi ut aperirem dilecto meo ;
manus meæ stillaverunt myrrham,
et digiti mei pleni myrrha probatissima.</verse><verse id="6">Pessulum ostii mei aperui dilecto meo,
at ille declinaverat, atque transierat.
Anima mea liquefacta est, ut locutus est ;
quæsivi, et non inveni illum ;
vocavi, et non respondit mihi.</verse><verse id="7">Invenerunt me custodes qui circumeunt civitatem ;
percusserunt me, et vulneraverunt me.
Tulerunt pallium meum mihi custodes murorum.</verse><verse id="8">Adjuro vos, filiæ Jerusalem,
si inveneritis dilectum meum,
ut nuntietis ei quia amore langueo.</verse><verse id="9">Qualis est dilectus tuus ex dilecto, o pulcherrima mulierum ?
qualis est dilectus tuus ex dilecto, quia sic adjurasti nos ?</verse><verse id="10">Dilectus meus candidus et rubicundus ;
electus ex millibus.</verse><verse id="11">Caput ejus aurum optimum ;
comæ ejus sicut elatæ palmarum, nigræ quasi corvus.</verse><verse id="12">Oculi ejus sicut columbæ super rivulos aquarum,
quæ lacte sunt lotæ, et resident juxta fluenta plenissima.</verse><verse id="13">Genæ illius sicut areolæ aromatum,
consitæ a pigmentariis.
Labia ejus lilia,
distillantia myrrham primam.</verse><verse id="14">Manus illius tornatiles, aureæ,
plenæ hyacinthis.
Venter ejus eburneus,
distinctus sapphiris.</verse><verse id="15">Crura illius columnæ marmoreæ
quæ fundatæ sunt super bases aureas.
Species ejus ut Libani,
electus ut cedri.</verse><verse id="16">Guttur illius suavissimum,
et totus desiderabilis.
Talis est dilectus meus,
et ipse est amicus meus, filiæ Jerusalem.</verse></chapter><chapter id="6"><verse id="1">Dilectus meus descendit in hortum suum ad areolam aromatum,
ut pascatur in hortis, et lilia colligat.</verse><verse id="2">Ego dilecto meo, et dilectus meus mihi,
qui pascitur inter lilia.</verse><verse id="3">Pulchra es, amica mea ;
suavis, et decora sicut Jerusalem ;
terribilis ut castrorum acies ordinata.</verse><verse id="4">Averte oculos tuos a me,
quia ipsi me avolare fecerunt.
Capilli tui sicut grex caprarum
quæ apparuerunt de Galaad.</verse><verse id="5">Dentes tui sicut grex ovium
quæ ascenderunt de lavacro :
omnes gemellis fœtibus,
et sterilis non est in eis.</verse><verse id="6">Sicut cortex mali punici, sic genæ tuæ,
absque occultis tuis.</verse><verse id="7">Sexaginta sunt reginæ, et octoginta concubinæ,
et adolescentularum non est numerus.</verse><verse id="8">Una est columba mea, perfecta mea,
una est matris suæ, electa genetrici suæ.
Viderunt eam filiæ, et beatissimam prædicaverunt ;
reginæ et concubinæ, et laudaverunt eam.</verse><verse id="9">Quæ est ista quæ progreditur quasi aurora consurgens,
pulchra ut luna, electa ut sol,
terribilis ut castrorum acies ordinata ?</verse><verse id="10">Descendi in hortum nucum,
ut viderem poma convallium,
et inspicerem si floruisset vinea,
et germinassent mala punica.</verse><verse id="11">Nescivi : anima mea conturbavit me,
propter quadrigas Aminadab.</verse><verse id="12">Revertere, revertere, Sulamitis !
revertere, revertere ut intueamur te.</verse></chapter><chapter id="7"><verse id="1">Quid videbis in Sulamite, nisi choros castrorum ?
Quam pulchri sunt gressus tui in calceamentis, filia principis !
Juncturæ femorum tuorum sicut monilia
quæ fabricata sunt manu artificis.</verse><verse id="2">Umbilicus tuus crater tornatilis,
numquam indigens poculis.
Venter tuus sicut acervus tritici vallatus liliis.</verse><verse id="3">Duo ubera tua sicut duo hinnuli,
gemelli capreæ.</verse><verse id="4">Collum tuum sicut turris eburnea ;
oculi tui sicut piscinæ in Hesebon
quæ sunt in porta filiæ multitudinis.
Nasus tuus sicut turris Libani,
quæ respicit contra Damascum.</verse><verse id="5">Caput tuum ut Carmelus ;
et comæ capitis tui sicut purpura regis
vincta canalibus.</verse><verse id="6">Quam pulchra es, et quam decora,
carissima, in deliciis !</verse><verse id="7">Statura tua assimilata est palmæ,
et ubera tua botris.</verse><verse id="8">Dixi : Ascendam in palmam,
et apprehendam fructus ejus ;
et erunt ubera tua sicut botri vineæ,
et odor oris tui sicut malorum.</verse><verse id="9">Guttur tuum sicut vinum optimum,
dignum dilecto meo ad potandum,
labiisque et dentibus illius ad ruminandum.</verse><verse id="10">Ego dilecto meo,
et ad me conversio ejus.</verse><verse id="11">Veni, dilecte mi, egrediamur in agrum,
commoremur in villis.</verse><verse id="12">Mane surgamus ad vineas :
videamus si floruit vinea,
si flores fructus parturiunt,
si floruerunt mala punica ;
ibi dabo tibi ubera mea.</verse><verse id="13">Mandragoræ dederunt odorem
in portis nostris omnia poma :
nova et vetera, dilecte mi, servavi tibi.</verse></chapter><chapter id="8"><verse id="1">Quis mihi det te fratrem meum,
sugentem ubera matris meæ,
ut inveniam te foris, et deosculer te,
et jam me nemo despiciat ?</verse><verse id="2">Apprehendam te, et ducam in domum matris meæ :
ibi me docebis,
et dabo tibi poculum ex vino condito,
et mustum malorum granatorum meorum.</verse><verse id="3">Læva ejus sub capite meo,
et dextera illius amplexabitur me.</verse><verse id="4">Adjuro vos, filiæ Jerusalem,
ne suscitetis, neque evigilare faciatis dilectam,
donec ipsa velit.</verse><verse id="5">Quæ est ista quæ ascendit de deserto, deliciis affluens,
innixa super dilectum suum ?
Sub arbore malo suscitavi te ;
ibi corrupta est mater tua,
ibi violata est genitrix tua.</verse><verse id="6">Pone me ut signaculum super cor tuum,
ut signaculum super brachium tuum,
quia fortis est ut mors dilectio,
dura sicut infernus æmulatio :
lampades ejus lampades ignis atque flammarum.</verse><verse id="7">Aquæ multæ non potuerunt extinguere caritatem,
nec flumina obruent illam.
Si dederit homo omnem substantiam domus suæ pro dilectione,
quasi nihil despiciet eam.</verse><verse id="8">Soror nostra parva,
et ubera non habet ;
quid faciemus sorori nostræ
in die quando alloquenda est ?</verse><verse id="9">Si murus est,
ædificemus super eum propugnacula argentea ;
si ostium est, compingamus illud tabulis cedrinis.</verse><verse id="10">Ego murus, et ubera mea sicut turris,
ex quo facta sum coram eo, quasi pacem reperiens.</verse><verse id="11">Vinea fuit pacifico in ea quæ habet populos :
tradidit eam custodibus ;
vir affert pro fructu ejus mille argenteos.</verse><verse id="12">Vinea mea coram me est.
Mille tui pacifici,
et ducenti his qui custodiunt fructus ejus.</verse><verse id="13">Quæ habitas in hortis, amici auscultant ;
fac me audire vocem tuam.</verse><verse id="14">Fuge, dilecte mi, et assimilare capreæ,
hinnuloque cervorum super montes aromatum.</verse></chapter></book><book id="23" name="Isaiæ" shortname="isa"><chapter id="1"><verse id="1">Visio Isaiæ, filii Amos, quam vidit super Judam et Jerusalem, in diebus Oziæ, Joathan, Achaz, et Ezechiæ, regum Juda.</verse><verse id="2">Audite, cæli, et auribus percipe, terra,
quoniam Dominus locutus est.
Filios enutrivi, et exaltavi ;
ipsi autem spreverunt me.</verse><verse id="3">Cognovit bos possessorem suum,
et asinus præsepe domini sui ;
Israël autem me non cognovit,
et populus meus non intellexit.</verse><verse id="4">Væ genti peccatrici,
populo gravi iniquitate,
semini nequam, filiis sceleratis !
dereliquerunt Dominum ;
blasphemaverunt Sanctum Israël ;
abalienati sunt retrorsum.</verse><verse id="5">Super quo percutiam vos ultra, addentes prævaricationem ?
omne caput languidum,
et omne cor mœrens.</verse><verse id="6">A planta pedis usque ad verticem,
non est in eo sanitas ;
vulnus, et livor, et plaga tumens,
non est circumligata, nec curata medicamine,
neque fota oleo.</verse><verse id="7">Terra vestra deserta ;
civitates vestræ succensæ igni :
regionem vestram coram vobis alieni devorant,
et desolabitur sicut in vastitate hostili.</verse><verse id="8">Et derelinquetur filia Sion
ut umbraculum in vinea,
et sicut tugurium in cucumerario,
et sicut civitas quæ vastatur.</verse><verse id="9">Nisi Dominus exercituum
reliquisset nobis semen,
quasi Sodoma fuissemus,
et quasi Gomorrha similes essemus.</verse><verse id="10">Audite verbum Domini,
principes Sodomorum ;
percipite auribus legem Dei nostri,
populus Gomorrhæ.</verse><verse id="11">Quo mihi multitudinem victimarum vestrarum ?
dicit Dominus.
Plenus sum :
holocausta arietum,
et adipem pinguium,
et sanguinem vitulorum et agnorum et hircorum,
nolui.</verse><verse id="12">Cum veniretis ante conspectum meum,
quis quæsivit hæc de manibus vestris,
ut ambularetis in atriis meis ?</verse><verse id="13">Ne offeratis ultra sacrificium frustra :
incensum abominatio est mihi.
Neomeniam et sabbatum, et festivitates alias, non feram ;
iniqui sunt cœtus vestri.</verse><verse id="14">Calendas vestras, et solemnitates vestras odivit anima mea :
facta sunt mihi molesta ; laboravi sustinens.</verse><verse id="15">Et cum extenderitis manus vestras, avertam oculos meos a vobis,
et cum multiplicaveritis orationem, non exaudiam :
manus enim vestræ sanguine plenæ sunt.</verse><verse id="16">Lavamini, mundi estote ;
auferte malum cogitationum vestrarum
ab oculis meis :
quiescite agere perverse,</verse><verse id="17">discite benefacere ;
quærite judicium, subvenite oppresso,
judicate pupillo, defendite viduam.</verse><verse id="18">Et venite, et arguite me, dicit Dominus.
Si fuerint peccata vestra ut coccinum,
quasi nix dealbabuntur ;
et si fuerint rubra quasi vermiculus,
velut lana alba erunt.</verse><verse id="19">Si volueritis, et audieritis me,
bona terræ comeditis.</verse><verse id="20">Quod si nolueritis, et me ad iracundiam provocaveritis,
gladius devorabit vos,
quia os Domini locutum est.</verse><verse id="21">Quomodo facta est meretrix
civitas fidelis, plena judicii ?
justitia habitavit in ea,
nunc autem homicidæ.</verse><verse id="22">Argentum tuum versum est in scoriam ;
vinum tuum mistum est aqua.</verse><verse id="23">Principes tui infideles,
socii furum.
Omnes diligunt munera,
sequuntur retributiones.
Pupillo non judicant,
et causa viduæ non ingreditur ad illos.</verse><verse id="24">Propter hoc ait Dominus,
Deus exercituum, Fortis Israël :
Heu ! consolabor super hostibus meis,
et vindicabor de inimicis meis.</verse><verse id="25">Et convertam manum meam ad te,
et excoquam ad puram scoriam tuam,
et auferam omne stannum tuum.</verse><verse id="26">Et restituam judices tuos ut fuerunt prius,
et consiliarios tuos sicut antiquitus ;
post hæc vocaberis civitas justi,
urbs fidelis.</verse><verse id="27">Sion in judicio redimetur,
et reducent eam in justitia.</verse><verse id="28">Et conteret scelestos, et peccatores simul ;
et qui dereliquerunt Dominum consumentur.</verse><verse id="29">Confundentur enim ab idolis quibus sacrificaverunt,
et erubescetis super hortis quos elegeratis,</verse><verse id="30">cum fueritis velut quercus defluentibus foliis,
et velut hortus absque aqua.</verse><verse id="31">Et erit fortitudo vestra ut favilla stuppæ,
et opus vestrum quasi scintilla,
et succendetur utrumque simul,
et non erit qui extinguat.</verse></chapter><chapter id="2"><verse id="1">Verbum quod vidit Isaias, filius Amos, super Juda et Jerusalem.</verse><verse id="2">Et erit in novissimis diebus :
præparatus mons domus Domini
in vertice montium,
et elevabitur super colles ;
et fluent ad eum omnes gentes,</verse><verse id="3">et ibunt populi multi, et dicent :
Venite, et ascendamus ad montem Domini,
et ad domum Dei Jacob ;
et docebit nos vias suas,
et ambulabimus in semitis ejus,
quia de Sion exibit lex,
et verbum Domini de Jerusalem.</verse><verse id="4">Et judicabit gentes,
et arguet populos multos ;
et conflabunt gladios suos in vomeres,
et lanceas suas in falces.
Non levabit gens contra gentem gladium,
nec exercebuntur ultra ad prælium.</verse><verse id="5">Domus Jacob, venite,
et ambulemus in lumine Domini.</verse><verse id="6">Projecisti enim populum tuum,
domum Jacob,
quia repleti sunt ut olim,
et augeres habuerunt ut Philisthiim,
et pueris alienis adhæserunt.</verse><verse id="7">Repleta est terra argento et auro,
et non est finis thesaurorum ejus.</verse><verse id="8">Et repleta est terra ejus equis,
et innumerabiles quadrigæ ejus.
Et repleta est terra ejus idolis ;
opus manuum suarum adoraverunt,
quod fecerunt digiti eorum.</verse><verse id="9">Et incurvavit se homo,
et humiliatus est vir ;
ne ergo dimittas eis.</verse><verse id="10">Ingredere in petram, et abscondere in fossa humo
a facie timoris Domini, et a gloria majestatis ejus.</verse><verse id="11">Oculi sublimes hominis humiliati sunt,
et incurvabitur altitudo virorum ;
exaltabitur autem Dominus solus
in die illa.</verse><verse id="12">Quia dies Domini exercituum
super omnem superbum, et excelsum,
et super omnem arrogantem,
et humiliabitur ;</verse><verse id="13">et super omnes cedros Libani sublimes et erectas,
et super omnes quercus Basan,</verse><verse id="14">et super omnes montes excelsos,
et super omnes colles elevatos,</verse><verse id="15">et super omnem turrim excelsam,
et super omnem murum munitum,</verse><verse id="16">et super omnes naves Tharsis,
et super omne quod visu pulchrum est,</verse><verse id="17">et incurvabitur sublimitas hominum,
et humiliabitur altitudo virorum,
et elevabitur Dominus solus
in die illa ;</verse><verse id="18">et idola penitus conterentur ;</verse><verse id="19">et introibunt in speluncas petrarum,
et in voragines terræ,
a facie formidinis Domini
et a gloria majestatis ejus,
cum surrexerit percutere terram.</verse><verse id="20">In die illa projiciet homo
idola argenti sui, et simulacra auri sui,
quæ fecerat sibi ut adoraret,
talpas et vespertiliones.</verse><verse id="21">Et ingreditur scissuras petrarum
et in cavernas saxorum,
a facie formidinis Domini,
et a gloria majestatis ejus,
cum surrexerit percutere terram.</verse><verse id="22">Quiescite ergo ab homine,
cujus spiritus in naribus ejus est,
quia excelsus reputatus est ipse.</verse></chapter><chapter id="3"><verse id="1">Ecce enim Dominator, Dominus exercituum,
auferet a Jerusalem et a Juda
validum et fortem,
omne robur panis, et omne robor aquæ ;</verse><verse id="2">fortem, et virum bellatorem,
judicem, et prophetam, et ariolum, et senem ;</verse><verse id="3">principem super quinquaginta, et honorabilem vultu et consiliarium,
et sapientem de architectis, et prudentem eloquii mystici.</verse><verse id="4">Et dabo pueros principes eorum,
et effeminati dominabuntur eis ;</verse><verse id="5">et irruet populus, vir ad virum,
et unusquisque ad proximum suum ;
tumultuabitur puer contra senem,
et ignobilis contra nobilem.</verse><verse id="6">Apprehendet enim vir fratrem suum,
domesticum patris sui :
Vestimentum tibi est, princeps esto noster,
ruina autem hæc sub manu tua.</verse><verse id="7">Respondebit in die illa, dicens :
Non sum medicus,
et in domo mea non est panis neque vestimentum :
nolite constituere me principem populi.</verse><verse id="8">Ruit enim Jerusalem, et Judas concidit,
quia lingua eorum et adinventiones eorum contra Dominum,
ut provocarent oculos majestatis ejus.</verse><verse id="9">Agnitio vultus eorum respondit eis ;
et peccatum suum quasi Sodoma prædicaverunt, nec absconderunt.
Væ animæ eorum, quoniam reddita sunt eis mala !</verse><verse id="10">Dicite justo quoniam bene,
quoniam fructum adinventionum suarum comedet.</verse><verse id="11">Væ impio in malum !
retributio enim manuum ejus fiet ei.</verse><verse id="12">Populum meum exactores sui spoliaverunt,
et mulieres dominatæ sunt eis.
Popule meus, qui te beatum dicunt, ipsi te decipiunt,
et viam gressuum tuorum dissipant.</verse><verse id="13">Stat ad judicandum Dominus,
et stat ad judicandos populos.</verse><verse id="14">Dominus ad judicium veniet
cum senibus populi sui, et principibus ejus ;
vos enim depasti estis vineam,
et rapina pauperis in domo vestra.</verse><verse id="15">Quare atteritis populum meum,
et facies pauperum commolitis ?
dicit Dominus Deus exercituum.</verse><verse id="16">Et dixit Dominus :
Pro eo quod elevatæ sunt filiæ Sion,
et ambulaverunt extento collo,
et nutibus oculorum ibant,
et plaudebant, ambulabant pedibus suis,
et composito gradu incedebant ;</verse><verse id="17">decalvabit Dominus verticem filiarum Sion,
et Dominus crinem earum nudabit.</verse><verse id="18">In die illa auferet Dominus ornamentum calceamentum,</verse><verse id="19">et lunulas, et torques,
et monilia, et armillas, et mitras,</verse><verse id="20">et discriminalia, et periscelidas, et murenulas,
et olfactoriola, et inaures,</verse><verse id="21">et annulos, et gemmas in fronte pendentes,</verse><verse id="22">et mutatoria, et palliola,
et linteamina, et acus,</verse><verse id="23">et specula, et sindones,
et vittas, et theristra.</verse><verse id="24">Et erit pro suavi odore fœtor,
et pro zona funiculus,
et pro crispanti crine calvitium,
et pro fascia pectorali cilicium.</verse><verse id="25">Pulcherrimi quoque viri tui gladio cadent,
et fortes tui in prælio.</verse><verse id="26">Et mœrebunt atque lugebunt portæ ejus,
et desolata in terra sedebit.</verse></chapter><chapter id="4"><verse id="1">Et apprehendent septem mulieres virum unum in die illa, dicentes :
Panem nostrum comedemus,
et vestimentis nostris operiemur :
tantummodo invocetur nomen tuum super nos ;
aufer opprobrium nostrum.</verse><verse id="2">In die illa,
erit germen Domini in magnificentia et gloria,
et fructus terræ sublimis, et exsultatio
his qui salvati fuerint de Israël.</verse><verse id="3">Et erit : omnis qui relictus fuerit in Sion,
et residuus in Jerusalem,
Sanctus vocabitur,
omnis qui scriptus est in vita in Jerusalem.</verse><verse id="4">Si abluerit Dominus sordes filiarum Sion,
et sanguinem Jerusalem laverit de medio ejus,
in spiritu judicii, et spiritu ardoris.</verse><verse id="5">Et creabit Dominus super omnem locum montis Sion,
et ubi invocatus est,
nubem per diem et fumum,
et splendorem ignis flammantis in nocte :
super omnem enim gloriam protectio.</verse><verse id="6">Et tabernaculum erit in umbraculum,
diei ab æstu,
et in securitatem et absconsionem
a turbine et a pluvia.</verse></chapter><chapter id="5"><verse id="1">Cantabo dilecto meo
canticum patruelis mei vineæ suæ.
Vinea facta est dilecto meo
in cornu filio olei.</verse><verse id="2">Et sepivit eam, et lapides elegit ex illa,
et plantavit eam electam ;
et ædificavit turrim in medio ejus,
et torcular exstruxit in ea ;
et exspectavit ut faceret uvas,
et fecit labruscas.</verse><verse id="3">Nunc ergo, habitatores Jerusalem
et viri Juda,
judicate inter me
et vineam meam.</verse><verse id="4">Quid est quod debui ultra facere vineæ meæ,
et non feci ei ?
an quod exspectavi ut faceret uvas,
et fecit labruscas ?</verse><verse id="5">Et nunc ostendam vobis
quid ego faciam vineæ meæ :
auferam sepem ejus,
et erit in direptionem ;
diruam maceriam ejus,
et erit in conculcationem.</verse><verse id="6">Et ponam eam desertam ;
non putabitur et non fodietur :
et ascendent vepres et spinæ,
et nubibus mandabo
ne pluant super eam imbrem.</verse><verse id="7">Vinea enim Domini exercituum
domus Israël est ;
et vir Juda
germen ejus delectabile :
et exspectavi ut faceret judicium,
et ecce iniquitas ;
et justitiam, et ecce clamor.</verse><verse id="8">Væ qui conjungitis domum ad domum,
et agrum agro copulatis
usque ad terminum loci !
Numquid habitabitis vos soli
in medio terræ ?</verse><verse id="9">In auribus meis sunt hæc,
dicit Dominus exercituum ;
nisi domus multæ desertæ fuerint,
grandes et pulchræ, absque habitatore.</verse><verse id="10">Decem enim jugera vinearum facient lagunculam unam,
et triginta modii sementis facient modios tres.</verse><verse id="11">Væ qui consurgitis mane
ad ebrietatem sectandam,
et potandum usque ad vesperam,
ut vino æstuetis !</verse><verse id="12">Cithara, et lyra, et tympanum,
et tibia, et vinum in conviviis vestris ;
et opus Domini non respicitis,
nec opera manuum ejus consideratis.</verse><verse id="13">Propterea captivus ductus est populus meus,
quia non habuit scientiam,
et nobiles ejus interierunt fame,
et multitudo ejus siti exaruit.</verse><verse id="14">Propterea dilatavit infernus animam suam,
et aperuit os suum absque ullo termino ;
et descendent fortes ejus,
et populus ejus, et sublimes gloriosique ejus, ad eum.</verse><verse id="15">Et incurvabitur homo, et humiliabitur vir,
et oculi sublimium deprimentur.</verse><verse id="16">Et exaltabitur Dominus exercituum in judicio ;
et Deus sanctus sanctificabitur in justitia.</verse><verse id="17">Et pascentur agni juxta ordinem suum,
et deserta in ubertatem versa advenæ comedent.</verse><verse id="18">Væ qui trahitis iniquitatem
in funiculis vanitatis,
et quasi vinculum plaustri peccatum !</verse><verse id="19">qui dicitis : Festinet,
et cito veniat opus ejus, ut videamus ;
et appropiet, et veniat
consilium sancti Israël,
et sciemus illud !</verse><verse id="20">Væ qui dicitis malum bonum,
et bonum malum ;
ponentes tenebras lucem,
et lucem tenebras ;
ponentes amarum in dulce,
et dulce in amarum !</verse><verse id="21">Væ qui sapientes estis in oculis vestris,
et coram vobismetipsis prudentes.</verse><verse id="22">Væ qui potentes estis ad bibendum vinum,
et viri fortes ad miscendam ebrietatem !</verse><verse id="23">qui justificatis impium pro muneribus,
et justitiam justi aufertis ab eo !</verse><verse id="24">Propter hoc, sicut devorat stipulam lingua ignis,
et calor flammæ exurit,
sic radix eorum quasi favilla erit,
et germen eorum ut pulvis ascendet ;
abjecerunt enim legem Domini exercituum,
et eloquium sancti Israël blasphemaverunt.</verse><verse id="25">Ideo iratus est furor Domini in populum suum,
et extendit manum suam super eum, et percussit eum :
et conturbati sunt montes,
et facta sunt morticina eorum quasi stercus in medio platearum.
In his omnibus non est adversus furor ejus,
sed adhuc manus ejus extenta.</verse><verse id="26">Et elevabit signum in nationibus procul,
et sibilabit ad eum de finibus terræ :
et ecce festinus velociter veniet.</verse><verse id="27">Non est deficiens neque laborans in eo ;
non dormitabit, neque dormiet ;
neque solvetur cingulum renum ejus,
nec rumpetur corrigia calceamenti ejus.</verse><verse id="28">Sagittæ ejus acutæ, et omnes arcus ejus extenti.
Ungulæ equorum ejus ut silex,
et rotæ ejus quasi impetus tempestatis.</verse><verse id="29">Rugitus ejus ut leonis ;
rugiet ut catuli leonum :
et frendet, et tenebit prædam,
et amplexabitur, et non erit qui eruat.</verse><verse id="30">Et sonabit super eum in die illa sicut sonitus maris :
aspiciemus in terram,
et ecce tenebræ tribulationis,
et lux obtenebrata est in caligine ejus.</verse></chapter><chapter id="6"><verse id="1">In anno quo mortuus est rex Ozias, vidi Dominum sedentem super solium excelsum et elevatum ; et ea quæ sub ipso erant replebant templum.</verse><verse id="2">Seraphim stabant super illud : sex alæ uni, et sex alæ alteri ; duabus velabant faciem ejus, et duabus velabant pedes ejus, et duabus volabant.</verse><verse id="3">Et clamabant alter ad alterum, et dicebant :
Sanctus, sanctus, sanctus Dominus, Deus exercituum ;
plena est omnis terra gloria ejus.</verse><verse id="4">Et commota sunt superliminaria cardinum a voce clamantis, et domus repleta est fumo.</verse><verse id="5">Et dixi :
Væ mihi, quia tacui,
quia vir pollutus labiis ego sum,
et in medio populi polluta labia habentis ego habito,
et regem Dominum exercituum vidi oculis meis.</verse><verse id="6">Et volavit ad me unus de seraphim, et in manu ejus calculus, quem forcipe tulerat de altari,</verse><verse id="7">et tetigit os meum, et dixit :
Ecce tetigit hoc labia tua,
et auferetur iniquitas tua, et peccatum tuum mundabitur.</verse><verse id="8">Et audivi vocem Domini dicentis :
Quem mittam ?
et quis ibit nobis ?
Et dixi :
Ecce ego, mitte me.</verse><verse id="9">Et dixit :
Vade, et dices populo huic :
Audite audientes, et nolite intelligere ;
et videte visionem, et nolite cognoscere.</verse><verse id="10">Excæca cor populi hujus,
et aures ejus aggrava,
et oculos ejus claude :
ne forte videat oculis suis,
et auribus suis audiat,
et corde suo intelligat,
et convertatur, et sanem eum.</verse><verse id="11">Et dixi :
Usquequo, Domine ?
Et dixit :
Donec desolentur civitates absque habitatore,
et domus sine homine,
et terra relinquetur deserta.</verse><verse id="12">Et longe faciet Dominus homines,
et multiplicabitur quæ derelicta fuerat in medio terræ.</verse><verse id="13">Et adhuc in ea decimatio,
et convertetur, et erit in ostensionem
sicut terebinthus, et sicut quercus quæ expandit ramos suos ;
semen sanctum erit id quod steterit in ea.</verse></chapter><chapter id="7"><verse id="1">Et factum est in diebus Achaz, filii Joathan, filii Oziæ, regis Juda, ascendit Rasin, rex Syriæ, et Phacee, filius Romeliæ, rex Israël, in Jerusalem, ad præliandum contra eam : et non potuerunt</verse><verse id="2">debellare eam. Et nuntiaverunt domui David, dicentes : Requievit Syria super Ephraim. Et commotum est cor ejus, et cor populi ejus, sicut moventur ligna silvarum a facie venti.</verse><verse id="3">Et dixit Dominus ad Isaiam : Egredere in occursum Achaz, tu et qui derelictus est Jasub, filius tuus, ad extremum aquæductus piscinæ superioris in via agri Fullonis ;</verse><verse id="4">et dices ad eum :
Vide ut sileas ; noli timere,
et cor tuum ne formidet
a duabus caudis titionum fumigantium istorum,
in ira furoris Rasin, regis Syriæ, et filii Romeliæ ;</verse><verse id="5">eo quod consilium inierit contra te Syria in malum,
Ephraim, et filius Romeliæ, dicentes :</verse><verse id="6">Ascendamus ad Judam,
et suscitemus eum, et avellamus eum ad nos,
et ponamus regem in medio ejus filium Tabeel.</verse><verse id="7">Hæc dicit Dominus Deus :
Non stabit, et non erit istud ;</verse><verse id="8">sed caput Syriæ Damascus,
et caput Damasci Rasin ;
et adhuc sexaginta et quinque anni,
et desinet Ephraim esse populus ;</verse><verse id="9">et caput Ephraim Samaria,
et caput Samariæ filius Romeliæ.
Si non credideritis, non permanebitis.</verse><verse id="10">Et adjecit Dominus loqui ad Achaz, dicens :</verse><verse id="11">Pete tibi signum a Domino Deo tuo, in profundum inferni, sive in excelsum supra.</verse><verse id="12">Et dixit Achaz : Non petam, et non tentabo Dominum.</verse><verse id="13">Et dixit :
Audite ergo, domus David.
Numquid parum vobis est molestos esse hominibus,
quia molesti estis et Deo meo ?</verse><verse id="14">Propter hoc dabit Dominus ipse vobis signum :
ecce virgo concipiet, et pariet filium,
et vocabitur nomen ejus Emmanuel.</verse><verse id="15">Butyrum et mel comedet,
ut sciat reprobare malum, et eligere bonum.</verse><verse id="16">Quia antequam sciat puer reprobare malum et eligere bonum,
derelinquetur terra quam tu detestaris a facie duorum regum suorum.</verse><verse id="17">Adducet Dominus super te, et super populum tuum,
et super domum patris tui,
dies qui non venerunt
a diebus separationis Ephraim a Juda,
cum rege Assyriorum.</verse><verse id="18">Et erit in die illa : sibilabit Dominus
muscæ quæ est in extremo fluminum Ægypti,
et api quæ est in terra Assur ;</verse><verse id="19">et venient, et requiescent omnes
in torrentibus vallium,
et in cavernis petrarum,
et in omnibus frutetis, et in universis foraminibus.</verse><verse id="20">In die illa radet Dominus
in novacula conducta in his qui trans flumen sunt,
in rege Assyriorum,
caput et pilos pedum,
et barbam universam.</verse><verse id="21">Et erit in die illa :
nutriet homo vaccam boum, et duas oves,</verse><verse id="22">et præ ubertate lactis
comedet butyrum ;
butyrum enim et mel manducabit
omnis qui relictus fuerit in medio terræ.</verse><verse id="23">Et erit in die illa : omnis locus ubi fuerint
mille vites, mille argenteis,
in spinas et in vepres erunt.</verse><verse id="24">Cum sagittis et arcu ingredientur illuc :
vepres enim et spinæ erunt in universa terra.</verse><verse id="25">Et omnes montes qui in sarculo sarrientur,
non veniet illuc terror spinarum et veprium :
et erit in pascua bovis, et in conculcationem pecoris.</verse></chapter><chapter id="8"><verse id="1">Et dixit Dominus ad me : Sume tibi librum grandem, et scribe in eo stylo hominis : Velociter spolia detrahe, cito prædare.</verse><verse id="2">Et adhibui mihi testes fideles, Uriam sacerdotem, et Zachariam, filium Barachiæ :</verse><verse id="3">et accessi ad prophetissam, et concepit, et peperit filium. Et dixit Dominus ad me : Voca nomen ejus : Accelera spolia detrahere ; Festina prædari :</verse><verse id="4">quia antequam sciat puer vocare patrem suum et matrem suam, auferetur fortitudo Damasci, et spolia Samariæ, coram rege Assyriorum.</verse><verse id="5">Et adjecit Dominus loqui ad me adhuc, dicens :</verse><verse id="6">Pro eo quod abjecit populus iste
aquas Siloë, quæ vadunt cum silentio,
et assumpsit magis Rasin,
et filium Romeliæ :</verse><verse id="7">propter hoc ecce Dominus adducet super eos
aquas fluminis fortes et multas,
regem Assyriorum, et omnem gloriam ejus,
et ascendet super omnes rivos ejus,
et fluet super universas ripas ejus ;</verse><verse id="8">et ibit per Judam, inundans, et transiens :
usque ad collum veniet.
Et erit extensio alarum ejus
implens latitudinem terræ tuæ, o Emmanuel !</verse><verse id="9">Congregamini, populi, et vincimini ;
et audite, universæ procul terræ :
confortamini, et vincimini ;
accingite vos, et vincimini.</verse><verse id="10">Inite consilium, et dissipabitur ;
loquimini verbum, et non fiet :
quia nobiscum Deus.</verse><verse id="11">Hæc enim ait Dominus ad me : Sicut in manu forti erudivit me,
ne irem in via populi hujus, dicens :</verse><verse id="12">Non dicatis : Conjuratio ;
omnia enim quæ loquitur populus iste, conjuratio est :
et timorem ejus ne timeatis, neque paveatis.</verse><verse id="13">Dominum exercituum ipsum sanctificate ;
ipse pavor vester, et ipse terror vester :</verse><verse id="14">et erit vobis in sanctificationem ;
in lapidem autem offensionis, et in petram scandali,
duabus domibus Israël ;
in laqueum et in ruinam habitantibus Jerusalem.</verse><verse id="15">Et offendent ex eis plurimi,
et cadent, et conterentur,
et irretientur, et capientur.</verse><verse id="16">Liga testimonium,
signa legem in discipulis meis.</verse><verse id="17">Et exspectabo Dominum qui abscondit faciem suam
a domo Jacob, et præstolabor eum.</verse><verse id="18">Ecce ego et pueri mei quos dedit mihi Dominus
in signum, et in portentum Israël
a Domino exercituum,
qui habitat in monte Sion :</verse><verse id="19">et cum dixerint ad vos :
Quærite a pythonibus
et a divinis qui strident in incantationibus suis :
numquid non populus a Deo suo requiret,
pro vivis a mortuis ?</verse><verse id="20">ad legem magis et ad testimonium.
Quod si non dixerint juxta verbum hoc,
non erit eis matutina lux.</verse><verse id="21">Et transibit per eam, corruet, et esuriet ;
et cum esurierit, irascetur.
Et maledicet regi suo, et Deo suo,
et suscipiet sursum,</verse><verse id="22">et ad terram intuebitur ;
et ecce tribulatio et tenebræ,
dissolutio et angustia,
et caligo persequens,
et non poterit avolare de angustia sua.</verse></chapter><chapter id="9"><verse id="1">Primo tempore alleviata est
terra Zabulon et terra Nephthali :
et novissimo aggravata est via maris
trans Jordanem Galilææ gentium.</verse><verse id="2">Populus qui ambulabat in tenebris,
vidit lucem magnam ;
habitantibus in regione umbræ mortis,
lux orta est eis.</verse><verse id="3">Multiplicasti gentem,
et non magnificasti lætitiam.
Lætabuntur coram te, sicut qui lætantur in messe ;
sicut exsultant victores capta præda, quando dividunt spolia.</verse><verse id="4">Jugum enim oneris ejus,
et virgam humeri ejus,
et sceptrum exactoris ejus
superasti, sicut in die Madian.</verse><verse id="5">Quia omnis violentia prædatio cum tumultu,
et vestimentum mistum sanguine,
erit in combustionem,
et cibus ignis.</verse><verse id="6">Parvulus enim natus est nobis,
et filius datus est nobis,
et factus est principatus super humerum ejus :
et vocabitur nomen ejus,
Admirabilis, Consiliarius, Deus, Fortis,
Pater futuri sæculi, Princeps pacis.</verse><verse id="7">Multiplicabitur ejus imperium,
et pacis non erit finis ;
super solium David, et super regnum ejus sedebit,
ut confirmet illud et corroboret
in judicio et justitia,
amodo et usque in sempiternum :
zelus Domini exercituum faciet hoc.</verse><verse id="8">Verbum misit Dominus in Jacob,
et cecidit in Israël.</verse><verse id="9">Et sciet omnis populus Ephraim,
et habitantes Samariam,
in superbia et magnitudine cordis dicentes :</verse><verse id="10">Lateres ceciderunt, sed quadris lapidibus ædificabimus ;
sycomoros succiderunt, sed cedros immutabimus.</verse><verse id="11">Et elevabit Dominus hostes Rasin super eum,
et inimicos ejus in tumultum vertet.</verse><verse id="12">Syriam ab oriente, et Philisthiim ab occidente ;
et devorabunt Israël toto ore.
In omnibus his non est aversus furor ejus,
sed adhuc manus ejus extenta.</verse><verse id="13">Et populus non est reversus ad percutientem se,
et Dominum exercituum non inquisierunt.</verse><verse id="14">Et disperdet Dominus ab Israël caput et caudam,
incurvantem et refrenantem, die una.</verse><verse id="15">Longævus et honorabilis, ipse est caput ;
et propheta docens mendacium, ipse est cauda.</verse><verse id="16">Et erunt qui beatificant populum istum, seducentes ;
et qui beatificantur, præcipitati.</verse><verse id="17">Propter hoc super adolescentulis ejus non lætabitur Dominus,
et pupillorum ejus et viduarum non miserebitur :
quia omnis hypocrita est et nequam,
et universum os locutum est stultitiam ;
in omnibus his non est aversus furor ejus,
sed adhuc manus ejus extenta.</verse><verse id="18">Succensa est enim quasi ignis impietas :
veprem et spinam vorabit,
et succendetur in densitate saltus,
et convolvetur superbia fumi.</verse><verse id="19">In ira Domini exercituum conturbata est terra,
et erit populus quasi esca ignis ;
vir fratri suo non parcet.</verse><verse id="20">Et declinabit ad dexteram, et esuriet ;
et comedet ad sinistram, et non saturabitur ;
unusquisque carnem brachii sui vorabit :
Manasses Ephraim, et Ephraim Manassen ;
simul ipsi contra Judam.</verse><verse id="21">In omnibus his non est aversus furor ejus,
sed adhuc manus ejus extenta.</verse></chapter><chapter id="10"><verse id="1">Væ qui condunt leges iniquas,
et scribentes injustitiam scripserunt,</verse><verse id="2">ut opprimerent in judicio pauperes,
et vim facerent causæ humilium populi mei ;
ut essent viduæ præda eorum,
et pupillos diriperent.</verse><verse id="3">Quid facietis in die visitationis,
et calamitatis de longe venientis ?
ad cujus confugietis auxilium ?
et ubi derelinquetis gloriam vestram,</verse><verse id="4">ne incurvemini sub vinculo,
et cum interfectis cadatis ?
Super omnibus his non est aversus furor ejus,
sed adhuc manus ejus extenta.</verse><verse id="5">Væ Assur ! virga furoris mei et baculus ipse est ;
in manu eorum indignatio mea.</verse><verse id="6">Ad gentem fallacem mittam eum,
et contra populum furoris mei mandabo illi,
ut auferat spolia, et diripiat prædam,
et ponat illum in conculcationem quasi lutum platearum.</verse><verse id="7">Ipse autem non sic arbitrabitur,
et cor ejus non ita existimabit ;
sed ad conterendum erit cor ejus,
et ad internecionem gentium non paucarum.</verse><verse id="8">Dicet enim :</verse><verse id="9">Numquid non principes mei simul reges sunt ?
numquid non ut Charcamis, sic Calano ?
et ut Arphad, sic Emath ?
numquid non ut Damascus, sic Samaria ?</verse><verse id="10">Quomodo invenit manus mea regna idoli,
sic et simulacra eorum de Jerusalem et de Samaria.</verse><verse id="11">Numquid non sicut feci Samariæ et idolis ejus,
sic faciam Jerusalem et simulacris ejus ?</verse><verse id="12">Et erit, cum impleverit Dominus
cuncta opera sua
in monte Sion et in Jerusalem,
visitabo super fructum magnifici cordis regis Assur,
et super gloriam altitudinis oculorum ejus.</verse><verse id="13">Dixit enim : In fortitudine manus meæ feci,
et in sapientia mea intellexi ;
et abstuli terminos populorum,
et principes eorum deprædatus sum,
et detraxi quasi potens in sublimi residentes.</verse><verse id="14">Et invenit quasi nidum manus mea
fortitudinem populorum ;
et sicut colliguntur ova quæ derelicta sunt,
sic universam terram ego congregavi ;
et non fuit qui moveret pennam,
et aperiret os, et ganniret.</verse><verse id="15">Numquid gloriabitur securis contra eum qui secat in ea ?
aut exaltabitur serra contra eum a quo trahitur ?
Quomodo si elevetur virga contra elevantem se,
et exaltetur baculus, qui utique lignum est.</verse><verse id="16">Propter hoc mittet Dominator, Dominus exercituum,
in pinguibus ejus tenuitatem ;
et subtus gloriam ejus succensa ardebit
quasi combustio ignis.</verse><verse id="17">Et erit lumen Israël in igne,
et Sanctus ejus in flamma ;
et succendetur, et devorabitur
spina ejus et vepres in die una.</verse><verse id="18">Et gloria saltus ejus, et carmeli ejus,
ab anima usque ad carnem consumetur ;
et erit terrore profugus.</verse><verse id="19">Et reliquiæ ligni saltus ejus præ paucitate numerabuntur,
et puer scribet eos.</verse><verse id="20">Et erit in die illa :
non adjiciet residuum Israël,
et hi qui fugerint de domo Jacob,
inniti super eo qui percutit eos ;
sed innitetur super Dominum,
Sanctum Israël, in veritate.</verse><verse id="21">Reliquiæ convertentur ; reliquiæ, inquam, Jacob
ad Deum fortem.</verse><verse id="22">Si enim fuerit populus tuus, Israël, quasi arena maris,
reliquiæ convertentur ex eo ;
consummatio abbreviata
inundabit justitiam.</verse><verse id="23">Consummationem enim et abbreviationem
Dominus Deus exercituum faciet in medio omnis terræ.</verse><verse id="24">Propter hoc, hæc dicit Dominus Deus exercituum :
Noli timere, populus meus,
habitator Sion, ab Assur :
in virga percutiet te,
et baculum suum levabit super te,
in via Ægypti.</verse><verse id="25">Adhuc enim paululum modicumque,
et consummabitur indignatio
et furor meus super scelus eorum.</verse><verse id="26">Et suscitabit super eum Dominus exercituum flagellum,
juxta plagam Madian in petra Oreb :
et virgam suam super mare,
et levabit eam in via Ægypti.</verse><verse id="27">Et erit in die illa :
auferetur onus ejus de humero tuo
et jugum ejus de collo tuo,
et computrescet jugum a facie olei.</verse><verse id="28">Veniet in Ajath, transibit in Magron,
apud Machmas commendabit vasa sua.</verse><verse id="29">Transierunt cursim,
Gaba sedes nostra ;
obstupuit Rama,
Gabaath Saulis fugit.</verse><verse id="30">Hinni voce tua, filia Gallim,
attende Laisa, paupercula Anathoth.</verse><verse id="31">Migravit Medemena ;
habitatores Gabim, confortamini.</verse><verse id="32">Adhuc dies est ut in Nobe stetur ;
agitabit manum suam super montem filiæ Sion,
collem Jerusalem.</verse><verse id="33">Ecce Dominator, Dominus exercituum,
confringet lagunculam in terrore ;
et excelsi statura succidentur,
et sublimes humiliabuntur.</verse><verse id="34">Et subvertentur condensa saltus ferro ;
et Libanus cum excelsis cadet.</verse></chapter><chapter id="11"><verse id="1">Et egredietur virga de radice Jesse,
et flos de radice ejus ascendet.</verse><verse id="2">Et requiescet super eum spiritus Domini :
spiritus sapientiæ et intellectus,
spiritus consilii et fortitudinis,
spiritus scientiæ et pietatis ;</verse><verse id="3">et replebit eum spiritus timoris Domini.
Non secundum visionem oculorum judicabit,
neque secundum auditum aurium arguet ;</verse><verse id="4">sed judicabit in justitia pauperes,
et arguet in æquitate pro mansuetis terræ ;
et percutiet terram virga oris sui,
et spiritu labiorum suorum interficiet impium.</verse><verse id="5">Et erit justitia cingulum lumborum ejus,
et fides cinctorium renum ejus.</verse><verse id="6">Habitabit lupus cum agno,
et pardus cum hædo accubabit ;
vitulus, et leo, et ovis, simul morabuntur,
et puer parvulus minabit eos.</verse><verse id="7">Vitulus et ursus pascentur,
simul requiescent catuli eorum ;
et leo quasi bos comedet paleas.</verse><verse id="8">Et delectabitur infans ab ubere super foramine aspidis ;
et in caverna reguli
qui ablactatus fuerit manum suam mittet.</verse><verse id="9">Non nocebunt, et non occident
in universo monte sancto meo,
quia repleta est terra scientia Domini, sicut aquæ maris operientes.</verse><verse id="10">In die illa radix Jesse,
qui stat in signum populorum,
ipsum gentes deprecabuntur,
et erit sepulchrum ejus gloriosum.</verse><verse id="11">Et erit in die illa : adjiciet Dominus secundo manum suam
ad possidendum residuum populi sui,
quod relinquetur ab Assyriis, et ab Ægypto,
et a Phetros, et ab Æthiopia, et ab Ælam, et a Sennaar,
et ab Emath, et ab insulis maris.</verse><verse id="12">Et levabit signum in nationes,
et congregabit profugos Israël,
et dispersos Juda colliget
a quatuor plagis terræ.</verse><verse id="13">Et auferetur zelus Ephraim,
et hostes Juda peribunt ;
Ephraim non æmulabitur Judam,
et Judas non pugnabit contra Ephraim.</verse><verse id="14">Et volabunt in humeros Philisthiim per mare,
simul prædabuntur filios orientis ;
Idumæa et Moab præceptum manus eorum,
et filii Ammon obedientes erunt.</verse><verse id="15">Et desolabit Dominus linguam maris Ægypti,
et levabit manum suam super flumen in fortitudine spiritus sui ;
et percutiet eum in septem rivis,
ita ut transeant per eum calceati.</verse><verse id="16">Et erit via residuo populo meo
qui relinquetur ab Assyriis,
sicut fuit Israëli
in die illa qua ascendit de terra Ægypti.</verse></chapter><chapter id="12"><verse id="1">Et dices in die illa :
Confitebor tibi, Domine, quoniam iratus es mihi ;
conversus est furor tuus, et consolatus es me.</verse><verse id="2">Ecce Deus salvator meus ;
fiducialiter agam, et non timebo :
quia fortitudo mea et laus mea Dominus,
et factus est mihi in salutem.</verse><verse id="3">Haurietis aquas in gaudio de fontibus salvatoris.</verse><verse id="4">Et dicetis in die illa :
Confitemini Domino et invocate nomen ejus ;
notas facite in populis adinventiones ejus ;
mementote quoniam excelsum est nomen ejus.</verse><verse id="5">Cantate Domino, quoniam magnifice fecit ;
annuntiate hoc in universa terra.</verse><verse id="6">Exsulta et lauda, habitatio Sion,
quia magnus in medio tui Sanctus Israël.</verse></chapter><chapter id="13"><verse id="1">Onus Babylonis, quod vidit Isaias, filius Amos.</verse><verse id="2">Super montem caliginosum levate signum :
exaltate vocem,
levate manum,
et ingrediantur portas duces.</verse><verse id="3">Ego mandavi sanctificatis meis,
et vocavi fortes meos in ira mea,
exsultantes in gloria mea.</verse><verse id="4">Vox multitudinis in montibus,
quasi populorum frequentium ;
vox sonitus regum,
gentium congregatarum.
Dominus exercituum præcepit
militiæ belli,</verse><verse id="5">venientibus de terra procul,
a summitate cæli ;
Dominus, et vasa furoris ejus,
ut disperdat omnem terram.</verse><verse id="6">Ululate, quia prope est dies Domini ;
quasi vastitas a Domino veniet.</verse><verse id="7">Propter hoc omnes manus dissolventur,
et omne cor hominis contabescet,</verse><verse id="8">et conteretur.
Torsiones et dolores tenebunt ;
quasi parturiens dolebunt :
unusquisque ad proximum suum stupebit,
facies combustæ vultus eorum.</verse><verse id="9">Ecce dies Domini veniet,
crudelis, et indignationis plenus, et iræ, furorisque,
ad ponendam terram in solitudinem,
et peccatores ejus conterendos de ea.</verse><verse id="10">Quoniam stellæ cæli, et splendor earum,
non expandent lumen suum ;
obtenebratus est sol in ortu suo,
et luna non splendebit in lumine suo.</verse><verse id="11">Et visitabo super orbis mala,
et contra impios iniquitatem eorum ;
et quiescere faciam superbiam infidelium,
et arrogantiam fortium humiliabo.</verse><verse id="12">Pretiosior erit vir auro,
et homo mundo obrizo.</verse><verse id="13">Super hoc cælum turbabo ;
et movebitur terra de loco suo,
propter indignationem Domini exercituum,
et propter diem iræ furoris ejus.</verse><verse id="14">Et erit quasi damula fugiens,
et quasi ovis, et non erit qui congreget.
Unusquisque ad populum suum convertetur,
et singuli ad terram suam fugient.</verse><verse id="15">Omnis qui inventus fuerit occidetur,
et omnis qui supervenerit cadet in gladio ;</verse><verse id="16">infantes eorum allidentur in oculis eorum,
diripientur domus eorum, et uxores eorum violabuntur.</verse><verse id="17">Ecce ego suscitabo super eos Medos,
qui argentum non quærant,
nec aurum velint ;</verse><verse id="18">sed sagittis parvulos interficient,
et lactantibus uteris non miserebuntur,
et super filios non parcet oculus eorum.</verse><verse id="19">Et erit Babylon illa gloriosa in regnis,
inclyta superbia Chaldæorum,
sicut subvertit Dominus Sodomam et Gomorrham.</verse><verse id="20">Non habitabitur usque in finem,
et non fundabitur usque ad generationem et generationem ;
nec ponet ibi tentoria Arabs,
nec pastores requiescent ibi.</verse><verse id="21">Sed requiescent ibi bestiæ,
et replebuntur domus eorum draconibus,
et habitabunt ibi struthiones,
et pilosi saltabunt ibi ;</verse><verse id="22">et respondebunt ibi ululæ in ædibus ejus,
et sirenes in delubris voluptatis.</verse></chapter><chapter id="14"><verse id="1">Prope est ut veniat tempus ejus,
et dies ejus non elongabuntur.
Miserebitur enim Dominus Jacob,
et eliget adhuc de Israël,
et requiescere eos faciet super humum suam ;
adjungetur advena ad eos,
et adhærebit domui Jacob.</verse><verse id="2">Et tenebunt eos populi,
et adducent eos in locum suum ;
et possidebit eos domus Israël
super terram Domini
in servos et ancillas :
et erunt capientes eos qui se ceperant,
et subjicient exactores suos.</verse><verse id="3">Et erit in die illa : cum requiem dederit tibi Deus
a labore tuo, et a concussione tua,
et a servitute dura qua ante servisti,</verse><verse id="4">sumes parabolam istam
contra regem Babylonis, et dices :
Quomodo cessavit exactor ;
quievit tributum ?</verse><verse id="5">Contrivit Dominus baculum impiorum,
virgam dominantium,</verse><verse id="6">cædentem populos in indignatione
plaga insanabili,
subjicientem in furore gentes,
persequentem crudeliter.</verse><verse id="7">Conquievit et siluit omnis terra,
gavisa est et exsultavit ;</verse><verse id="8">abietes quoque lætatæ sunt super te,
et cedri Libani :
ex quo dormisti, non ascendet
qui succidat nos.</verse><verse id="9">Infernus subter conturbatus est
in occursum adventus tui ;
suscitavit tibi gigantes.
Omnes principes terræ
surrexerunt de soliis suis,
omnes principes nationum.</verse><verse id="10">Universi respondebunt, et dicent tibi :
Et tu vulneratus es sicut et nos ;
nostri similis effectus es.</verse><verse id="11">Detracta est ad inferos superbia tua,
concidit cadaver tuum ;
subter te sternetur tinea,
et operimentum tuum erunt vermes.</verse><verse id="12">Quomodo cecidisti de cælo,
Lucifer, qui mane oriebaris ?
corruisti in terram,
qui vulnerabas gentes ?</verse><verse id="13">Qui dicebas in corde tuo :
In cælum conscendam,
super astra Dei
exaltabo solium meum ;
sedebo in monte testamenti,
in lateribus aquilonis ;</verse><verse id="14">ascendam super altitudinem nubium,
similis ero Altissimo ?</verse><verse id="15">Verumtamen ad infernum detraheris,
in profundum laci.</verse><verse id="16">Qui te viderint, ad te inclinabuntur,
teque prospicient :
Numquid iste est vir qui conturbavit terram,
qui concussit regna,</verse><verse id="17">qui posuit orbem desertum,
et urbes ejus destruxit,
vinctis ejus non aperuit carcerem ?</verse><verse id="18">Omnes reges gentium
universi dormierunt in gloria,
vir in domo sua ;</verse><verse id="19">tu autem projectus es de sepulchro tuo,
quasi stirps inutilis pollutus,
et obvolutus cum his qui interfecti sunt gladio,
et descenderunt ad fundamenta laci,
quasi cadaver putridum.</verse><verse id="20">Non habebis consortium, neque cum eis in sepultura ;
tu enim terram tuam disperdidisti,
tu populum tuum occidisti :
non vocabitur in æternum
semen pessimorum.</verse><verse id="21">Præparate filios ejus occisioni,
in iniquitate patrum suorum :
non consurgent, nec hæreditabunt terram,
neque implebunt faciem orbis civitatum.</verse><verse id="22">Et consurgam super eos,
dicit Dominus exercituum ;
et perdam Babylonis nomen, et reliquias,
et germen, et progeniem, dicit Dominus ;</verse><verse id="23">et ponam eam in possessionem ericii,
et in paludes aquarum,
et scopabo eam in scopa terens,
dicit Dominus exercituum.</verse><verse id="24">Juravit Dominus exercituum, dicens :
Si non, ut putavi, ita erit ;
et quomodo mente tractavi,</verse><verse id="25">sic eveniet :
ut conteram Assyrium in terra mea,
et in montibus meis conculcem eum ;
et auferetur ab eis jugum ejus,
et onus illius ab humero eorum tolletur.</verse><verse id="26">Hoc consilium quod cogitavi super omnem terram ;
et hæc est manus extenta super universas gentes.</verse><verse id="27">Dominus enim exercituum decrevit ; et quis poterit infirmare ?
et manus ejus extenta ; et quis avertet eam ?</verse><verse id="28">In anno quo mortuus est rex Achaz, factum est onus istud :</verse><verse id="29">Ne lætaris, Philisthæa omnis tu,
quoniam comminuta est virga percussoris tui ;
de radice enim colubri egredietur regulus,
et semen ejus absorbens volucrem.</verse><verse id="30">Et pascentur primogeniti pauperum,
et pauperes fiducialiter requiescent ;
et interire faciam in fame radicem tuam,
et reliquias tuas interficiam.</verse><verse id="31">Ulula, porta ; clama civitas ;
prostrata est Philisthæa omnis ;
ab aquilone enim fumus veniet,
et non est qui effugiet agmen ejus.</verse><verse id="32">Et quid respondebitur nuntiis gentis ?
Quia Dominus fundavit Sion,
et in ipso sperabunt pauperes populi ejus.</verse></chapter><chapter id="15"><verse id="1">Onus Moab.
Quia nocte vastata est
Ar Moab, conticuit ;
quia nocte vastatus est
murus Moab, conticuit.</verse><verse id="2">Ascendit domus,
et Dibon ad excelsa,
in planctum super Nabo ;
et super Medaba, Moab ululavit ;
in cunctis capitibus ejus calvitium,
et omnis barba radetur.</verse><verse id="3">In triviis ejus accincti sunt sacco ;
super tecta ejus et in plateis ejus
omnis ululatus descendit in fletum.</verse><verse id="4">Clamabit Hesebon et Eleale,
usque Jasa audita est vox eorum ;
super hoc expediti Moab ululabunt,
anima ejus ululabit sibi.</verse><verse id="5">Cor meum ad Moab clamabit ;
vectes ejus usque ad Segor,
vitulam conternantem ;
per ascensum enim Luith
flens ascendet,
et in via Oronaim
clamorem contritionis levabunt.</verse><verse id="6">Aquæ enim Nemrim desertæ erunt,
quia aruit herba, defecit germen,
viror omnis interiit.</verse><verse id="7">Secundum magnitudinem operis, et visitatio eorum :
ad torrentem Salicum ducent eos.</verse><verse id="8">Quoniam circuivit clamor terminum Moab ;
usque ad Gallim ululatus ejus,
et usque ad puteum Elim clamor ejus.</verse><verse id="9">Quia aquæ Dibon repletæ sunt sanguine ;
ponam enim super Dibon additamenta ;
his qui fugerint de Moab leonem,
et reliquiis terræ.</verse></chapter><chapter id="16"><verse id="1">Emitte agnum, Domine, dominatorem terræ,
de petra deserti
ad montem filiæ Sion.</verse><verse id="2">Et erit : sicut avis fugiens,
et pulli de nido avolantes,
sic erunt filiæ Moab
in transcensu Arnon.</verse><verse id="3">Ini consilium,
coge concilium ;
pone quasi noctem umbram tuam
in meridie ;
absconde fugientes, et vagos ne prodas.</verse><verse id="4">Habitabunt apud te profugi mei ;
Moab, esto latibulum eorum a facie vastatoris :
finitus est enim pulvis, consummatus est miser,
defecit qui conculcabat terram.</verse><verse id="5">Et præparabitur in misericordia solium,
et sedebit super illud in veritate
in tabernaculo David,
judicans et quærens judicium,
et velociter reddens quod justum est.</verse><verse id="6">Audivimus superbiam Moab :
superbus est valde ;
superbia ejus, et arrogantia ejus, et indignatio ejus
plus quam fortitudo ejus.</verse><verse id="7">Idcirco ululabit Moab ad Moab ;
universus ululabit :
his qui lætantur super muros cocti lateris,
loquimini plagas suas.</verse><verse id="8">Quoniam suburbana Hesebon deserta sunt,
et vineam Sabama
domini gentium exciderunt :
flagella ejus usque ad Jazer pervenerunt,
erraverunt in deserto ;
propagines ejus relictæ sunt,
transierunt mare.</verse><verse id="9">Super hoc plorabo in fletu Jazer
vineam Sabama ;
inebriabo de lacrima mea,
Hesebon et Eleale,
quoniam super vindemiam tuam et super messem tuam
vox calcantium irruit.</verse><verse id="10">Et auferetur lætitia et exsultatio de Carmelo,
et in vineis non exsultabit neque jubilabit.
Vinum in torculari non calcabit qui calcare consueverat ;
vocem calcantium abstuli.</verse><verse id="11">Super hoc venter meus ad Moab
quasi cithara sonabit,
et viscera mea ad murum cocti lateris.</verse><verse id="12">Et erit : cum apparuerit quod laboravit Moab
super excelsis suis,
ingredietur ad sancta sua ut obsecret,
et non valebit.</verse><verse id="13">Hoc verbum quod locutus est Dominus ad Moab ex tunc.</verse><verse id="14">Et nunc locutus est Dominus, dicens : In tribus annis, quasi anni mercenarii, auferetur gloria Moab super omni populo multo, et relinquetur parvus et modicus, nequaquam multus.</verse></chapter><chapter id="17"><verse id="1">Onus Damasci.
Ecce Damascus desinet esse civitas,
et erit sicut acervus lapidum in ruina.</verse><verse id="2">Derelictæ civitates Aroër
gregibus erunt,
et requiescent ibi, et non erit qui exterreat.</verse><verse id="3">Et cessabit adjutorium ab Ephraim,
et regnum a Damasco ;
et reliquiæ Syriæ
sicut gloria filiorum Israël erunt,
dicit Dominus exercituum.</verse><verse id="4">Et erit in die illa :
attenuabitur gloria Jacob,
et pinguedo carnis ejus marcescet.</verse><verse id="5">Et erit sicut congregans in messe quod restiterit,
et brachium ejus spicas leget ;
et erit sicut quærens spicas
in valle Raphaim.</verse><verse id="6">Et relinquetur in eo sicut racemus et sicut excussio oleæ
duarum vel trium olivarum in summitate rami,
sive quatuor aut quinque in cacuminibus ejus fructus ejus,
dicit Dominus Deus Israël.</verse><verse id="7">In die illa inclinabitur homo ad
factorem suum,
et oculi ejus ad Sanctum Israël respicient ;</verse><verse id="8">et non inclinabitur ad altaria quæ fecerunt manus ejus ;
et quæ operati sunt digiti ejus non respiciet
lucos et delubra.</verse><verse id="9">In die illa erunt civitates fortitudinis ejus
derelictæ sicut aratra, et segetes
quæ derelictæ sunt a facie filiorum Israël ;
et eris deserta.</verse><verse id="10">Quia oblitus es Dei salvatoris tui,
et fortis adjutoris tui non es recordata :
propterea plantabis plantationem fidelem,
et germen alienum seminabis ;</verse><verse id="11">in die plantationis tuæ labrusca,
et mane semen tuum florebit ;
ablata est messis in die hæreditatis,
et dolebit graviter.</verse><verse id="12">Væ multitudini populorum multorum,
ut multitudo maris sonantis ;
et tumultus turbarum,
sicut sonitus aquarum multarum.</verse><verse id="13">Sonabunt populi sicut sonitus aquarum inundantium,
et increpabit eum, et fugiet procul ;
et rapietur sicut pulvis montium a facie venti,
et sicut turbo coram tempestate.</verse><verse id="14">In tempore vespere, et ecce turbatio ;
in matutino, et non subsistet.
Hæc est pars eorum qui vastaverunt nos,
et sors diripientium nos.</verse></chapter><chapter id="18"><verse id="1">Væ terræ cymbalo alarum,
quæ est trans flumina Æthiopiæ,</verse><verse id="2">qui mittit in mare legatos,
et in vasis papyri super aquas.
Ite, angeli veloces,
ad gentem convulsam et dilaceratam ;
ad populum terribilem, post quem non est alius ;
ad gentem exspectantem et conculcatam,
cujus diripuerunt flumina terram ejus.</verse><verse id="3">Omnes habitatores orbis, qui moramini in terra, cum elevatum fuerit signum in montibus, videbitis,
et clangorem tubæ audietis.</verse><verse id="4">Quia hæc dicit Dominus ad me :
Quiescam et considerabo in loco meo,
sicut meridiana lux clara est,
et sicut nubes roris in die messis.</verse><verse id="5">Ante messem enim totus effloruit,
et immatura perfectio germinabit ;
et præcidentur ramusculi ejus falcibus,
et quæ derelicta fuerint abscindentur et excutientur.</verse><verse id="6">Et relinquentur simul avibus montium
et bestiis terræ ;
et æstate perpetua erunt super eum volucres,
et omnes bestiæ terræ super illum hiemabunt.</verse><verse id="7">In tempore illo deferetur munus Domino exercituum
a populo divulso et dilacerato,
a populo terribili, post quem non fuit alius ;
a gente exspectante, exspectante et conculcata,
cujus diripuerunt flumina terram ejus ;
ad locum nominis Domini exercituum, montem Sion.</verse></chapter><chapter id="19"><verse id="1">Onus Ægypti.
Ecce Dominus ascendet super nubem levem,
et ingredietur Ægyptum,
et commovebuntur simulacra Ægypti a facie ejus,
et cor Ægypti tabescet in medio ejus,</verse><verse id="2">et concurrere faciam Ægyptios adversus Ægyptios ;
et pugnabit vir contra fratrem suum, et vir contra amicum suum,
civitas adversus civitatem, regnum adversus regnum.</verse><verse id="3">Et dirumpetur spiritus Ægypti in visceribus ejus,
et consilium ejus præcipitabo ;
et interrogabunt simulacra sua, et divinos suos,
et pythones, et ariolos.</verse><verse id="4">Et tradam Ægyptum in manu dominorum crudelium,
et rex fortis dominabitur eorum,
ait Dominus Deus exercituum.</verse><verse id="5">Et arescet aqua de mari,
et fluvius desolabitur atque siccabitur.</verse><verse id="6">Et deficient flumina,
attenuabuntur et siccabuntur rivi aggerum,
calamus et juncus marcescet.</verse><verse id="7">Nudabitur alveus rivi a fonte suo,
et omnis sementis irrigua
siccabitur, arescet, et non erit.</verse><verse id="8">Et mœrebunt piscatores,
et lugebunt omnes mittentes in flumen hamum ;
et expandentes rete super faciem aquarum emarcescent.</verse><verse id="9">Confundentur qui operabantur linum,
pectentes et texentes subtilia.</verse><verse id="10">Et erunt irrigua ejus flaccentia :
omnes qui faciebant lacunas ad capiendos pisces.</verse><verse id="11">Stulti principes Taneos,
sapientes consiliarii Pharaonis
dederunt consilium insipiens.
Quomodo dicetis Pharaoni :
Filius sapientium ego,
filius regum antiquorum ?</verse><verse id="12">Ubi nunc sunt sapientes tui ?
annuntient tibi, et indicent
quid cogitaverit Dominus exercituum super Ægyptum.</verse><verse id="13">Stulti facti sunt principes Taneos,
emarcuerunt principes Mempheos ;
deceperunt Ægyptum, angulum populorum ejus.</verse><verse id="14">Dominus miscuit in medio ejus spiritum vertiginis ;
et errare fecerunt Ægyptum in omni opere suo,
sicut errat ebrius et vomens.</verse><verse id="15">Et non erit Ægypto opus
quod faciat caput et caudam,
incurvantem et refrenantem.</verse><verse id="16">In die illa erit Ægyptus quasi mulieres ;
et stupebunt, et timebunt
a facie commotionis manus Domini exercituum,
quam ipse movebit super eam.</verse><verse id="17">Et erit terra Juda
Ægypto in pavorem ;
omnis qui illius fuerit recordatus pavebit
a facie consilii Domini exercituum,
quod ipse cogitavit super eam.</verse><verse id="18">In die illa erunt quinque civitates
in terra Ægypti
loquentes lingua Chanaan,
et jurantes per Dominum exercituum :
Civitas solis vocabitur una.</verse><verse id="19">In die illa erit altare Domini
in medio terræ Ægypti,
et titulus Domini juxta terminum ejus.</verse><verse id="20">Erit in signum et in testimonium Domino exercituum
in terra Ægypti ;
clamabunt enim ad Dominum a facie tribulationis,
et mittet eis salvatorem
et propugnatorem qui liberet eos.</verse><verse id="21">Et cognoscetur Dominus ab Ægypto,
et cognoscent Ægyptii Dominum
in die illa ;
et colent eum in hostiis et in muneribus ;
et vota vovebunt Domino, et solvent.</verse><verse id="22">Et percutiet Dominus Ægyptum plaga,
et sanabit eam ;
et revertentur ad Dominum,
et placabitur eis, et sanabit eos.</verse><verse id="23">In die illa erit via
de Ægypto in Assyrios ;
et intrabit Assyrius Ægyptum,
et Ægyptius in Assyrios,
et servient Ægyptii Assur.</verse><verse id="24">In die illa erit Israël tertius
Ægyptio et Assyrio ;
benedictio in medio terræ</verse><verse id="25">cui benedixit Dominus exercituum, dicens :
Benedictus populus meus Ægypti,
et opus manuum mearum Assyrio ;
hæreditas autem mea Israël.</verse></chapter><chapter id="20"><verse id="1">In anno quo ingressus est Thathan in Azotum, cum misisset eum Sargon, rex Assyriorum, et pugnasset contra Azotum, et cepisset eam :</verse><verse id="2">in tempore illo locutus est Dominus in manu Isaiæ, filii Amos, dicens : Vade, et solve saccum de lumbis tuis, et calceamenta tua tolle de pedibus tuis. Et fecit sic, vadens nudus et discalceatus.</verse><verse id="3">Et dixit Dominus :
Sicut ambulavit servus meus Isaias nudus et discalceatus,
trium annorum signum et portentum erit
super Ægyptum et super Æthiopiam ;</verse><verse id="4">sic minabit rex Assyriorum captivitatem Ægypti,
et transmigrationem Æthiopiæ,
juvenum et senum, nudam et discalceatam, discoopertis natibus, ad ignominiam Ægypti.</verse><verse id="5">Et timebunt, et confundentur
ab Æthiopia spe sua,
et ab Ægypto gloria sua.</verse><verse id="6">Et dicet habitator insulæ hujus in die illa :
Ecce hæc erat spes nostra,
ad quos confugimus in auxilium, ut liberarent nos
a facie regis Assyriorum :
et quomodo effugere poterimus nos ?</verse></chapter><chapter id="21"><verse id="1">Onus deserti maris.
Sicut turbines ab africo veniunt,
de deserto venit,
de terra horribili.</verse><verse id="2">Visio dura nuntiata est mihi :
qui incredulus est infideliter agit ;
et qui depopulator est vastat.
Ascende, Ælam ; obside, Mede ;
omnem gemitum ejus cessare feci.</verse><verse id="3">Propterea repleti sunt lumbi mei dolore ;
angustia possedit me
sicut angustia parturientis ;
corrui cum audirem, conturbatus sum cum viderem.</verse><verse id="4">Emarcuit cor meum ;
tenebræ stupefecerunt me :
Babylon dilecta mea
posita est mihi in miraculum.</verse><verse id="5">Pone mensam, contemplare in specula
comedentes et bibentes :
surgite, principes,
arripite clypeum.</verse><verse id="6">Hæc enim dixit mihi Dominus :
Vade, et pone speculatorem,
et quodcumque viderit annuntiet.</verse><verse id="7">Et vidit currum duorum equitum,
ascensorem asini,
et ascensorem cameli ;
et contemplatus est diligenter multo intuitu.</verse><verse id="8">Et clamavit leo :
Super speculam Domini ego sum,
stans jugiter per diem ;
et super custodiam meam ego sum,
stans totis noctibus.</verse><verse id="9">Ecce iste venit ascensor
vir bigæ equitum ;
et respondit, et dixit :
Cecidit, cecidit Babylon,
et omnia sculptilia deorum ejus
contrita sunt in terram.</verse><verse id="10">Tritura mea et filii areæ meæ,
quæ audivi a Domino exercituum,
Deo Israël,
annuntiavi vobis.</verse><verse id="11">Onus Duma.
Ad me clamat ex Seir :
Custos, quid de nocte ?
custos, quid de nocte ?</verse><verse id="12">Dixit custos :
Venit mane et nox ;
si quæritis, quærite ;
convertimini, venite.</verse><verse id="13">Onus in Arabia.
In saltu ad vesperam dormietis,
in semitis Dedanim.</verse><verse id="14">Occurrentes sitienti ferte aquam,
qui habitatis terram austri ;
cum panibus occurrite fugienti.</verse><verse id="15">A facie enim gladiorum fugerunt,
a facie gladii imminentis,
a facie arcus extenti,
a facie gravis prælii.</verse><verse id="16">Quoniam hæc dicit Dominus ad me :
Adhuc in uno anno, quasi in anno mercenarii,
et auferetur omnis gloria Cedar.</verse><verse id="17">Et reliquiæ numeri sagittariorum fortium
de filiis Cedar imminuentur ;
Dominus enim Deus Israël locutus est.</verse></chapter><chapter id="22"><verse id="1">Onus vallis Visionis.
Quidnam quoque tibi est, quia ascendisti
et tu omnis in tecta ?</verse><verse id="2">Clamoris plena, urbs frequens,
civitas exsultans ;
interfecti tui, non interfecti gladio,
nec mortui in bello.</verse><verse id="3">Cuncti principes tui fugerunt simul
dureque ligati sunt ;
omnes qui inventi sunt vincti sunt pariter ;
procul fugerunt.</verse><verse id="4">Propterea dixi : Recedite a me :
amare flebo ;
nolite incumbere ut consolemini me
super vastitate filiæ populi mei ;</verse><verse id="5">dies enim interfectionis,
et conculcationis, et fletuum,
Domino Deo exercituum,
in valle Visionis,
scrutans murum,
et magnificus super montem.</verse><verse id="6">Et Ælam sumpsit pharetram,
currum hominis equitis,
et parietem nudavit clypeus.</verse><verse id="7">Et erunt electæ valles tuæ plenæ quadrigarum,
et equites ponent sedes suas in porta.</verse><verse id="8">Et revelabitur operimentum Judæ,
et videbis in die illa
armamentarium domus saltus.</verse><verse id="9">Et scissuras civitatis David videbitis,
quia multiplicatæ sunt ;
et congregastis aquas piscinæ inferioris,</verse><verse id="10">et domos Jerusalem numerastis,
et destruxistis domos ad muniendum murum.</verse><verse id="11">Et lacum fecistis inter duos muros
ad aquam piscinæ veteris ;
et non suspexistis ad eum qui fecerat eam,
et operatorem ejus de longe non vidistis.</verse><verse id="12">Et vocabit Dominus Deus exercituum
in die illa
ad fletum, et ad planctum,
ad calvitium, et ad cingulum sacci ;</verse><verse id="13">et ecce gaudium et lætitia,
occidere vitulos et jugulare arietes,
comedere carnes, et bibere vinum :
comedamus et bibamus,
cras enim moriemur.</verse><verse id="14">Et revelata est in auribus meis vox Domini exercituum :
Si dimittetur iniquitas hæc vobis donec moriamini,
dicit Dominus Deus exercituum.</verse><verse id="15">Hæc dicit Dominus Deus exercituum :
Vade, ingredere ad eum qui habitat in tabernaculo,
ad Sobnam, præpositum templi, et dices ad eum :</verse><verse id="16">Quid tu hic, aut quasi quis hic ?
quia excidisti tibi hic sepulchrum,
excidisti in excelso memoriale diligenter,
in petra tabernaculum tibi.</verse><verse id="17">Ecce Dominus asportari te faciet,
sicut asportatur gallus gallinaceus ;
et quasi amictum, sic sublevabit te.</verse><verse id="18">Coronas coronabit te tribulatione ;
quasi pilam mittet te in terram latam et spatiosam ;
ibi morieris, et ibi erit currus gloriæ tuæ,
ignominia domus domini tui.</verse><verse id="19">Et expellam te de statione tua,
et de ministerio tuo deponam te.</verse><verse id="20">Et erit in die illa :
vocabo servum meum Eliacim, filium Helciæ,</verse><verse id="21">et induam illum tunica tua,
et cingulo tuo confortabo eum,
et potestatem tuam dabo in manu ejus ;
et erit quasi pater habitantibus Jerusalem
et domui Juda.</verse><verse id="22">Et dabo clavem domus David
super humerum ejus ;
et aperiet, et non erit qui claudat ;
et claudet, et non erit qui aperiat.</verse><verse id="23">Et figam illum paxillum in loco fideli,
et erit in solium gloriæ domui patris ejus.</verse><verse id="24">Et suspendent super eum omnem gloriam domus patris ejus ;
vasorum diversa genera,
omne vas parvulum,
a vasis craterarum usque ad omne vas musicorum.</verse><verse id="25">In die illa, dicit Dominus exercituum,
auferetur paxillus qui fixus fuerat in loco fideli,
et frangetur, et cadet,
et peribit quod pependerat in eo,
quia Dominus locutus est.</verse></chapter><chapter id="23"><verse id="1">Onus Tyri.
Ululate, naves maris,
quia vastata est domus
unde venire consueverant :
de terra Cethim
revelatum est eis.</verse><verse id="2">Tacete, qui habitatis in insula ;
negotiatores Sidonis, transfretantes mare, repleverunt te.</verse><verse id="3">In aquis multis semen Nili ;
messis fluminis fruges ejus :
et facta est negotiatio gentium.</verse><verse id="4">Erubesce, Sidon ; ait enim mare,
fortitudo maris, dicens :
Non parturivi, et non peperi,
et non enutrivi juvenes,
nec ad incrementum perduxi virgines.</verse><verse id="5">Cum auditum fuerit in Ægypto,
dolebunt cum audierint de Tiro.</verse><verse id="6">Transite maria, ululate,
qui habitatis in insula !</verse><verse id="7">Numquid non vestra hæc est, quæ gloriabatur
a diebus pristinis in antiquitate sua ?
Ducent eam pedes sui
longe ad peregrinandum.</verse><verse id="8">Quis cogitavit hoc
super Tyrum quondam coronatam,
cujus negotiatores principes,
institores ejus inclyti terræ ?</verse><verse id="9">Dominus exercituum cogitavit hoc,
ut detraheret superbiam omnis gloriæ,
et ad ignominiam deduceret universos inclytos terræ.</verse><verse id="10">Transi terram tuam quasi flumen, filia maris !
non est cingulum ultra tibi.</verse><verse id="11">Manum suam extendit super mare ;
conturbavit regna.
Dominus mandavit adversus Chanaan,
ut contereret fortes ejus ;</verse><verse id="12">et dixit : Non adjicies ultra ut glorieris,
calumniam sustinens virgo filia Sidonis :
in Cethim consurgens transfreta :
ibi quoque non erit requies tibi.</verse><verse id="13">Ecce terra Chaldæorum, talis populus non fuit :
Assur fundavit eam ;
in captivitatem traduxerunt robustos ejus,
suffoderunt domos ejus,
posuerunt eam in ruinam.</verse><verse id="14">Ululate, naves maris,
quia devastata est fortitudo vestra.</verse><verse id="15">Et erit in die illa : in oblivione eris, o Tyre ! septuaginta annis, sicut dies regis unius ; post septuaginta autem annos erit Tyro quasi canticum meretricis :</verse><verse id="16">Sume citharam, circui civitatem,
meretrix oblivioni tradita :
bene cane, frequenta canticum,
ut memoria tui sit.</verse><verse id="17">Et erit post septuaginta annos :
visitabit Dominus Tyrum,
et reducet eam ad mercedes suas,
et rursum fornicabitur cum universis regnis terræ
super faciem terræ ;</verse><verse id="18">et erunt negotiationes ejus et mercedes ejus sanctificatæ Domino :
non condentur neque reponentur,
quia his qui habitaverint coram Domino erit negotiatio ejus,
ut manducent in saturitatem, et vestiantur usque ad vetustatem.</verse></chapter><chapter id="24"><verse id="1">Ecce Dominus dissipabit terram :
et nudabit eam, et affliget faciem ejus,
et disperget habitatores ejus.</verse><verse id="2">Et erit sicut populus, sic sacerdos ;
et sicut servus, sic dominus ejus ;
sicut ancilla, sic domina ejus ;
sicut emens, sic ille qui vendit ;
sicut fœnerator, sic is qui mutuum accipit ;
sicut qui repetit, sic qui debet.</verse><verse id="3">Dissipatione dissipabitur terra, et direptione prædabitur ;
Dominus enim locutus est verbum hoc.</verse><verse id="4">Luxit, et defluxit terra, et infirmata est ;
defluxit orbis,
infirmata est altitudo populi terræ.</verse><verse id="5">Et terra infecta est ab habitatoribus suis,
quia transgressi sunt leges,
mutaverunt jus,
dissipaverunt fœdus sempiternum.</verse><verse id="6">Propter hoc maledictio vorabit terram,
et peccabunt habitatores ejus ;
ideoque insanient cultores ejus,
et relinquentur homines pauci.</verse><verse id="7">Luxit vindemia, infirmata est vitis,
ingemuerunt omnes qui lætabantur corde ;</verse><verse id="8">cessavit gaudium tympanorum,
quievit sonitus lætantium,
conticuit dulcedo citharæ.</verse><verse id="9">Cum cantico non bibent vinum ;
amara erit potio bibentibus illam.</verse><verse id="10">Attrita est civitas vanitatis,
clausa est omnis domus, nullo introëunte.</verse><verse id="11">Clamor erit super vino in plateis,
deserta est omnia lætitia,
translatum est gaudium terræ.</verse><verse id="12">Relicta est in urbe solitudo,
et calamitas opprimet portas.</verse><verse id="13">Quia hæc erunt in medio terræ
in medio populorum,
quomodo si paucæ olivæ quæ remanserunt
excutiantur ex olea et racemi,
cum fuerit finita vindemia.</verse><verse id="14">Hi levabunt vocem suam, atque laudabunt :
cum glorificatus fuerit Dominus, hinnient de mari.</verse><verse id="15">Propter hoc in doctrinis glorificate Dominum ;
in insulis maris
nomen Domini Dei Israël.</verse><verse id="16">A finibus terræ laudes audivimus,
gloriam Justi.
Et dixi : Secretum meum mihi,
secretum meum mihi.
Væ mihi !
prævaricantes prævaricati sunt,
et prævaricatione transgressorum prævaricati sunt.</verse><verse id="17">Formido, et fovea, et laqueus
super te, qui habitator es terræ.</verse><verse id="18">Et erit : qui fugerit a voce formidinis cadet in foveam ;
et qui se explicaverit de fovea tenebitur laqueo ;
quia cataractæ de excelsis apertæ sunt
et concutientur fundamenta terræ.</verse><verse id="19">Confractione confringetur terra,
contritione conteretur terra,
commotione commovebitur terra ;</verse><verse id="20">agitatione agitabitur terra sicut ebrius,
et auferetur quasi tabernaculum unius noctis ;
et gravabit eam iniquitas sua,
et corruet, et non adjiciet ut resurgat.</verse><verse id="21">Et erit : in die illa visitabit Dominus
super militiam cæli in excelso,
et super reges terræ qui sunt super terram ;</verse><verse id="22">et congregabuntur in congregatione unius fascis in lacum,
et claudentur ibi in carcere,
et post multos dies visitabuntur.</verse><verse id="23">Et erubescet luna, et confundetur sol,
cum regnaverit Dominus exercituum
in monte Sion et in Jerusalem
et in conspectu senum suorum fuerit glorificatus.</verse></chapter><chapter id="25"><verse id="1">Domine, Deus meus es tu ;
exaltabo te, et confitebor nomini tuo :
quoniam fecisti mirabilia,
cogitationes antiquas fideles. Amen.</verse><verse id="2">Quia posuisti civitatem in tumulum,
urbem fortem in ruinam, domum alienorum :
ut non sit civitas,
et in sempiternum non ædificetur.</verse><verse id="3">Super hoc laudabit te populus fortis ;
civitas gentium robustarum timebit te :</verse><verse id="4">quia factus es fortitudo pauperi,
fortitudo egeno in tribulatione sua,
spes a turbine,
umbraculum ab æstu ;
spiritus enim robustorum
quasi turbo impellens parietem.</verse><verse id="5">Sicut æstus in siti,
tumultum alienorum humiliabis ;
et quasi calore sub nube torrente,
propaginem fortium marcescere facies.</verse><verse id="6">Et faciet Dominus exercituum
omnibus populis in monte hoc
convivium pinguium,
convivium vindemiæ,
pinguium medullatorum,
vindemiæ defæcatæ.</verse><verse id="7">Et præcipitabit in monte isto
faciem vinculi colligati super omnes populos,
et telam quam orditus est super omnes nationes.</verse><verse id="8">Præcipitabit mortem in sempiternum ;
et auferet Dominus Deus
lacrimam ab omni facie,
et opprobrium populi sui auferet
de universa terra :
quia Dominus locutus est.</verse><verse id="9">Et dicet in die illa :
Ecce Deus noster iste ;
exspectavimus eum, et salvabit nos ;
iste Dominus, sustinuimus eum :
exsultabimus, et lætabimur in salutari ejus.</verse><verse id="10">Quia requiescet manus Domini
in monte isto ;
et triturabitur Moab sub eo,
sicuti teruntur paleæ in plaustro.</verse><verse id="11">Et extendet manus suas sub eo
sicut extendit natans ad natandum ;
et humiliabit gloriam ejus
cum allisione manuum ejus.</verse><verse id="12">Et munimenta sublimium murorum tuorum
concident, et humiliabuntur,
et detrahentur in terram usque ad pulverem.</verse></chapter><chapter id="26"><verse id="1">In die illa cantabitur canticum istud in terra Juda :
Urbs fortitudinis nostræ Sion ; salvator ponetur in ea
murus et antemurale.</verse><verse id="2">Aperite portas, et ingrediatur gens justa,
custodiens veritatem.</verse><verse id="3">Vetus error abiit : servabis pacem ;
pacem, quia in te speravimus.</verse><verse id="4">Sperastis in Domino in sæculis æternis ;
in Domino Deo forti in perpetuum.</verse><verse id="5">Quia incurvabit habitantes in excelso ;
civitatem sublimem humiliabit :
humiliabit eam usque ad terram,
detrahet eam usque ad pulverem.</verse><verse id="6">Conculcabit eam pes,
pedes pauperis, gressus egenorum.</verse><verse id="7">Semita justi recta est,
rectus callis justi ad ambulandum.</verse><verse id="8">Et in semita judiciorum tuorum, Domine, sustinuimus te :
nomen tuum et memoriale tuum in desiderio animæ.</verse><verse id="9">Anima mea desideravit te in nocte,
sed et spiritu meo in præcordiis meis de mane vigilabo ad te.
Cum feceris judicia tua in terra,
justitiam discent habitatores orbis.</verse><verse id="10">Misereamur impio, et non discet justitiam ;
in terra sanctorum iniqua gessit,
et non videbit gloriam Domini.</verse><verse id="11">Domine, exaltetur manus tua, et non videant ;
videant, et confundantur zelantes populi ;
et ignis hostes tuos devoret.</verse><verse id="12">Domine, dabis pacem nobis :
omnia enim opera nostra
operatus es nobis.</verse><verse id="13">Domine Deus noster, possederunt nos
domini absque te ;
tantum in te recordemur nominis tui.</verse><verse id="14">Morientes non vivant,
gigantes non resurgant :
propterea visitasti et contrivisti eos,
et perdidisti omnem memoriam eorum.</verse><verse id="15">Indulsisti genti, Domine,
indulsisti genti, numquid glorificatus es ?
elongasti omnes terminos terræ.</verse><verse id="16">Domine, in angustia requisierunt te,
in tribulatione murmuris doctrina tua eis.</verse><verse id="17">Sicut quæ concipit, cum appropinquaverit ad partum,
dolens clamat in doloribus suis,
sic facti sumus a facie tua, Domine.</verse><verse id="18">Concepimus, et quasi parturivimus,
et peperimus spiritum.
Salutes non fecimus in terra ;
ideo non ceciderunt habitatores terræ.</verse><verse id="19">Vivent mortui tui,
interfecti mei resurgent.
Expergiscimini, et laudate,
qui habitatis in pulvere,
quia ros lucis ros tuus,
et terram gigantum detrahes in ruinam.</verse><verse id="20">Vade, populus meus, intra in cubicula tua ;
claude ostia tua super te,
abscondere modicum ad momentum,
donec pertranseat indignatio.</verse><verse id="21">Ecce enim Dominus egredietur de loco suo,
ut visitet iniquitatem habitatoris terræ contra eum ;
et revelabit terra sanguinem suum, et non operiet ultra interfectos suos.</verse></chapter><chapter id="27"><verse id="1">In die illa visitabit Dominus
in gladio suo duro, et grandi, et forti,
super Leviathan, serpentem vectem,
et super Leviathan, serpentem tortuosum,
et occidet cetum qui in mari est.</verse><verse id="2">In die illa vinea meri cantabit ei.</verse><verse id="3">Ego Dominus qui servo eam ;
repente propinabo ei.
Ne forte visitetur contra eam,
nocte et die servo eam.</verse><verse id="4">Indignatio non est mihi.
Quis dabit me spinam et veprem in prælio ?
gradiar super eam,
succendam eam pariter.</verse><verse id="5">An potius tenebit fortitudinem meam ?
faciet pacem mihi,
pacem faciet mihi.</verse><verse id="6">Qui ingrediuntur impetu ad Jacob,
florebit et germinabit Israël,
et implebunt faciem orbis semine.</verse><verse id="7">Numquid juxta plagam percutientis se percussit eum ?
aut sicut occidit interfectos ejus, sic occisus est ?</verse><verse id="8">In mensura contra mensuram,
cum abjecta fuerit, judicabis eam ;
meditatus est in spiritu suo duro
per diem æstus.</verse><verse id="9">Idcirco super hoc dimittetur iniquitas domui Jacob ;
et iste omnis fructus : ut auferatur peccatum ejus,
cum posuerit omnes lapides altaris
sicut lapides cineris allisos :
non stabunt luci et delubra.</verse><verse id="10">Civitas enim munita desolata erit ;
speciosa relinquetur, et dimittetur quasi desertum ;
ibi pascetur vitulus,
et ibi accubabit, et consumet summitates ejus.</verse><verse id="11">In siccitate messes illius conterentur.
Mulieres venientes, et docentes eam ;
non est enim populus sapiens :
propterea non miserebitur ejus qui fecit eum,
et qui formavit eum non parcet ei.</verse><verse id="12">Et erit : in die illa
percutiet Dominus
ab alveo fluminis usque ad torrentem Ægypti ;
et vos congregabimini unus et unus, filii Israël.</verse><verse id="13">Et erit : in die illa clangetur in tuba magna ;
et venient qui perditi fuerant de terra Assyriorum,
et qui ejecti erant in terra Ægypti,
et adorabunt Dominum
in monte sancto in Jerusalem.</verse></chapter><chapter id="28"><verse id="1">Væ coronæ superbiæ, ebriis Ephraim,
et flori decidenti, gloriæ exsultationis ejus,
qui erant in vertice vallis pinguissimæ,
errantes a vino.</verse><verse id="2">Ecce validus et fortis Dominus
sicut impetus grandinis ; turbo confringens,
sicut impetus aquarum multarum inundantium
et emissarum super terram spatiosam.</verse><verse id="3">Pedibus conculcabitur
corona superbiæ ebriorum Ephraim.</verse><verse id="4">Et erit flos decidens gloriæ exsultationis ejus,
qui est super verticem vallis pinguium,
quasi temporaneum ante maturitatem autumni,
quod, cum aspexerit videns,
statim ut manu tenuerit, devorabit illud.</verse><verse id="5">In die illa erit Dominus exercituum corona gloriæ,
et sertum exsultationis residuo populi sui ;</verse><verse id="6">et spiritus judicii sedenti super judicium,
et fortitudo revertentibus de bello ad portam.</verse><verse id="7">Verum hi quoque præ vino nescierunt, et præ ebrietate erraverunt ;
sacerdos et propheta nescierunt præ ebrietate ;
absorpti sunt a vino, erraverunt in ebrietate,
nescierunt videntem, ignoraverunt judicium.</verse><verse id="8">Omnes enim mensæ repletæ sunt vomitu sordiumque,
ita ut non esset ultra locus.</verse><verse id="9">Quem docebit scientiam ?
et quem intelligere faciet auditum ?
Ablactatos a lacte,
avulsos ab uberibus.</verse><verse id="10">Quia manda, remanda ; manda, remanda ;
exspecta, reexspecta ; exspecta, reexspecta ;
modicum ibi, modicum ibi.</verse><verse id="11">In loquela enim labii,
et lingua altera
loquetur ad populum istum.</verse><verse id="12">Cui dixit : Hæc est requies mea,
reficite lassum ;
et hoc est meum refrigerium :
et noluerunt audire.</verse><verse id="13">Et erit eis verbum Domini :
Manda, remanda ; manda, remanda ;
exspecta, reexspecta ; exspecta, reexspecta ;
modicum ibi, modicum ibi ;
ut vadant, et cadant retrorsum,
et conterantur, et illaqueentur, et capiantur.</verse><verse id="14">Propter hoc audite verbum Domini, viri illusores,
qui dominamini super populum meum, qui est in Jerusalem.</verse><verse id="15">Dixistis enim : Percussimus fœdus cum morte,
et cum inferno fecimus pactum :
flagellum inundans cum transierit, non veniet super nos
quia posuimus mendacium spem nostram,
et mendacio protecti sumus.</verse><verse id="16">Idcirco hæc dicit Dominus Deus :
Ecce ego mittam in fundamentis Sion lapidem,
lapidem probatum,
angularem, pretiosum, in fundamento fundatum ;
qui crediderit, non festinet.</verse><verse id="17">Et ponam in pondere judicium,
et justitiam in mensura ;
et subvertet grando spem mendacii,
et protectionem aquæ inundabunt.</verse><verse id="18">Et delebitur fœdus vestrum cum morte,
et pactum vestrum cum inferno non stabit :
flagellum inundans cum transierit, eritis ei in conculcationem.</verse><verse id="19">Quandocumque pertransierit, tollet vos,
quoniam in mane diluculo pertransibit in die et in nocte ;
et tantummodo sola vexatio intellectum dabit auditui.</verse><verse id="20">Coangustatum est enim stratum, ita ut alter decidat ;
et pallium breve utrumque operire non potest.</verse><verse id="21">Sicut enim in monte divisionum stabit Dominus ;
sicut in valle quæ est in Gabaon irascetur,
ut faciat opus suum, alienum opus ejus :
ut operetur opus suum, peregrinum est opus ejus ab eo.</verse><verse id="22">Et nunc nolite illudere,
ne forte constringantur vincula vestra ;
consummationem enim et abbreviationem audivi
a Domino Deo exercituum, super universam terram.</verse><verse id="23">Auribus percipite, et audite vocem meam :
attendite, et audite eloquium meum.</verse><verse id="24">Numquid tota die arabit arans ut serat ?
proscindet et sarriet humum suam ?</verse><verse id="25">Nonne cum adæquaverit faciem ejus,
seret gith et cyminum sparget ?
et ponet triticum per ordinem, et hordeum,
et milium, et viciam in finibus suis ?</verse><verse id="26">Et erudiet illum in judicio ;
Deus suus docebit illum.</verse><verse id="27">Non enim in serris triturabitur gith,
nec rota plaustri super cyminum circuibit ;
sed in virga excutietur gith,
et cyminum in baculo.</verse><verse id="28">Panis autem comminuetur ;
verum non in perpetuum triturans triturabit illum,
neque vexabit eum rota plaustri,
neque ungulis suis comminuet eum.</verse><verse id="29">Et hoc a Domino Deo exercituum exivit,
ut mirabile faceret consilium, et magnificaret justitiam.</verse></chapter><chapter id="29"><verse id="1">Væ Ariel, Ariel
civitas, quam expugnavit David !
additus est annus ad annum :
solemnitates evolutæ sunt.</verse><verse id="2">Et circumvallabo Ariel,
et erit tristis et mœrens,
et erit mihi quasi Ariel.</verse><verse id="3">Et circumdabo quasi sphæram in circuitu tuo,
et jaciam contra te aggerem,
et munimenta ponam in obsidionem tuam.</verse><verse id="4">Humiliaberis, de terra loqueris,
et de humo audietur eloquium tuum ;
et erit quasi pythonis de terra vox tua,
et de humo eloquium tuum mussitabit.</verse><verse id="5">Et erit sicut pulvis tenuis multitudo ventilantium te,
et sicut favilla pertransiens multitudo eorum qui contra te prævaluerunt ;</verse><verse id="6">eritque repente confestim.
A Domino exercituum visitabitur
in tonitruo, et commotione terræ, et voce magna
turbinis et tempestatis, et flammæ ignis devorantis.</verse><verse id="7">Et erit sicut somnium visionis nocturnæ
multitudo omnium gentium quæ dimicaverunt contra Ariel,
et omnes qui militaverunt, et obsederunt,
et prævaluerunt adversus eam.</verse><verse id="8">Et sicut somniat esuriens, et comedit,
cum autem fuerit expergefactus, vacua est anima ejus ;
et sicut somniat sitiens et bibit,
et postquam fuerit expergefactus, lassus adhuc sitit,
et anima ejus vacua est :
sic erit multitudo omnium gentium
quæ dimicaverunt contra montem Sion.</verse><verse id="9">Obstupescite et admiramini ;
fluctuate et vacillate ;
inebriamini, et non a vino ;
movemini, et non ab ebrietate.</verse><verse id="10">Quoniam miscuit vobis Dominus
spiritum soporis ; claudet oculos vestros :
prophetas et principes vestros, qui vident visiones, operiet.</verse><verse id="11">Et erit vobis visio omnium
sicut verba libri signati,
quem cum dederint scienti litteras,
dicent : Lege istum :
et respondebit : Non possum, signatus est enim.</verse><verse id="12">Et dabitur liber nescienti litteras,
diceturque ei : Lege ;
et respondebit : Nescio litteras.</verse><verse id="13">Et dixit Dominus : Eo quod appropinquat populus iste ore suo,
et labiis suis glorificat me,
cor autem ejus longe est a me,
et timuerunt me mandato hominum et doctrinis,</verse><verse id="14">ideo ecce ego addam ut admirationem faciam
populo huic miraculo grandi et stupendo ;
peribit enim sapientia a sapientibus ejus,
et intellectus prudentium ejus abscondetur.</verse><verse id="15">Væ qui profundi estis corde,
ut a Domino abscondatis consilium ;
quorum sunt in tenebris opera,
et dicunt : Quis videt nos ?
et quis novit nos ?</verse><verse id="16">Perversa est hæc vestra cogitatio ;
quasi si lutum contra figulum cogitet,
et dicat opus factori suo : Non fecisti me ;
et figmentum dicat fictori suo : Non intelligis.</verse><verse id="17">Nonne adhuc in modico et in brevi
convertetur Libanus in carmel,
et carmel in saltum reputabitur ?</verse><verse id="18">Et audient in die illa surdi verba libri,
et de tenebris et caligine oculi cæcorum videbunt.</verse><verse id="19">Et addent mites in Domino lætitiam,
et pauperes homines in Sancto Israël exsultabunt ;</verse><verse id="20">quoniam defecit qui prævalebat, consummatus est illusor,
et succisi sunt omnes qui vigilabant super iniquitatem,</verse><verse id="21">qui peccare faciebant homines in verbo,
et arguentem in porta supplantabant,
et declinaverunt frustra a justo.</verse><verse id="22">Propter hoc, hæc dicit Dominus ad domum Jacob,
qui redemit Abraham :
Non modo confundetur Jacob,
nec modo vultus ejus erubescet ;</verse><verse id="23">sed cum viderit filios suos,
opera manuum mearum in medio sui
sanctificantes nomen meum,
et sanctificabunt Sanctum Jacob,
et Deum Israël prædicabunt ;</verse><verse id="24">et scient errantes spiritu intellectum,
et mussitatores discent legem.</verse></chapter><chapter id="30"><verse id="1">Væ filii desertores, dicit Dominus,
ut faceretis consilium, et non ex me,
et ordiremini telam, et non per spiritum meum,
ut adderetis peccatum super peccatum ;</verse><verse id="2">qui ambulatis ut descendatis in Ægyptum,
et os meum non interrogastis,
sperantes auxilium in fortitudine Pharaonis,
et habentes fiduciam in umbra Ægypti !</verse><verse id="3">Et erit vobis fortitudo Pharaonis in confusionem,
et fiducia umbræ Ægypti in ignominiam.</verse><verse id="4">Erant enim in Tani principes tui,
et nuntii tui usque ad Hanes pervenerunt.</verse><verse id="5">Omnes confusi sunt super populo qui eis prodesse non potuit :
non fuerunt in auxilium et in aliquam utilitatem,
sed in confusionem et in opprobrium.</verse><verse id="6">Onus jumentorum austri.
In terra tribulationis et angustiæ
leæna, et leo ex eis,
vipera et regulus volans ;
portantes super humeros jumentorum divitias suas,
et super gibbum camelorum thesauros suos,
ad populum qui eis prodesse non poterit.</verse><verse id="7">Ægyptus enim frustra et vane auxiliabitur.
Ideo clamavi super hoc : Superbia tantum est, quiesce.</verse><verse id="8">Nunc ergo ingressus, scribe ei super buxum,
et in libro diligenter exara illud,
et erit in die novissimo
in testimonium usque in æternum.</verse><verse id="9">Populus enim ad iracundiam provocans est :
et filii mendaces,
filii nolentes
audire legem Dei ;</verse><verse id="10">qui dicunt videntibus : Nolite videre,
et aspicientibus : Nolite aspicere nobis ea quæ recta sunt ;
loquimini nobis placentia :
videte nobis errores.</verse><verse id="11">Auferte a me viam ;
declinate a me semitam ;
cesset a facie nostra
Sanctus Israël.</verse><verse id="12">Propterea hæc dicit Sanctus Israël : Pro eo quod reprobastis verbum hoc,
et sperastis in calumnia et in tumultu,
et innixi estis super eo ;</verse><verse id="13">propterea erit vobis iniquitas hæc
sicut interruptio cadens,
et requisita in muro excelso,
quoniam subito, dum non speratur, veniet contritio ejus.</verse><verse id="14">Et comminuetur sicut conteritur lagena figuli
contritione pervalida,
et non invenietur de fragmentis ejus testa
in qua portetur igniculus de incendio,
aut hauriatur parum aquæ de fovea.</verse><verse id="15">Quia hæc dicit Dominus Deus, Sanctus Israël :
Si revertamini et quiescatis, salvi eritis ;
in silentio et in spe erit fortitudo vestra.
Et noluistis,</verse><verse id="16">et dixistis : Nequaquam,
sed ad equos fugiemus :
ideo fugietis ;
et : Super veloces ascendemus :
ideo velociores erunt qui persequentur vos.</verse><verse id="17">Mille homines a facie terroris unius ;
et a facie terroris quinque fugietis,
donec relinquamini
quasi malus navis in vertice montis,
et quasi signum super collem.</verse><verse id="18">Propterea exspectat Dominus ut misereatur vestri ;
et ideo exaltabitur parcens vobis,
quia Deus judicii Dominus :
beati omnes qui exspectant eum !</verse><verse id="19">Populus enim Sion habitabit in Jerusalem :
plorans nequaquam plorabis :
miserans miserebitur tui, ad vocem clamoris tui :
statim ut audierit, respondebit tibi.</verse><verse id="20">Et dabit vobis Dominus
panem arctum, et aquam brevem ;
et non faciet avolare a te ultra doctorem tuum ;
et erunt oculi tui videntes præceptorem tuum.</verse><verse id="21">Et aures tuæ audient verbum post tergum monentis :
Hæc est via ; ambulate in ea,
et non declinetis neque ad dexteram, neque ad sinistram.</verse><verse id="22">Et contaminabis laminas sculptilium argenti tui,
et vestimentum conflatilis auri tui,
et disperges ea sicut immunditiam menstruatæ.
Egredere, dices ei.</verse><verse id="23">Et dabitur pluvia semini tuo,
ubicumque seminaveris in terra,
et panis frugum terræ
erit uberrimus et pinguis ;
pascetur in possessione tua in die illo agnus spatiose,</verse><verse id="24">et tauri tui, et pulli asinorum,
qui operantur terram,
commistum migma comedent
sicut in area ventilatum est.</verse><verse id="25">Et erunt super omnem montem excelsum,
et super omnem collem elevatum,
rivi currentium aquarum,
in die interfectionis multorum,
cum ceciderint turres :</verse><verse id="26">et erit lux lunæ sicut lux solis,
et lux solis erit septempliciter
sicut lux septem dierum,
in die qua alligaverit Dominus vulnus populi sui,
et percussuram plagæ ejus sanaverit.</verse><verse id="27">Ecce nomen Domini venit de longinquo,
ardens furor ejus, et gravis ad portandum ;
labia ejus repleta sunt indignatione,
et lingua ejus quasi ignis devorans.</verse><verse id="28">Spiritus ejus velut torrens
inundans usque ad medium colli,
ad perdendas gentes in nihilum,
et frenum erroris quod erat in maxillis populorum.</verse><verse id="29">Canticum erit vobis
sicut nox sanctificatæ solemnitatis,
et lætitia cordis
sicut qui pergit cum tibia,
ut intret in montem Domini
ad Fortem Israël.</verse><verse id="30">Et auditam faciet Dominus gloriam vocis suæ,
et terrorem brachii sui ostendet
in comminatione furoris, et flamma ignis devorantis :
allidet in turbine, et in lapide grandinis.</verse><verse id="31">A voce enim Domini pavebit Assur
virga percussus.</verse><verse id="32">Et erit transitus virgæ fundatus,
quam requiescere faciet Dominus super eum
in tympanis et citharis ;
et in bellis præcipuis expugnabit eos.</verse><verse id="33">Præparata est enim ab heri Topheth,
a rege præparata,
profunda, et dilatata.
Nutrimenta ejus, ignis et ligna multa ;
flatus Domini sicut torrens sulphuris succendens eam.</verse></chapter><chapter id="31"><verse id="1">Væ qui descendunt in Ægyptum ad auxilium,
in equis sperantes,
et habentes fiduciam super quadrigis, quia multæ sunt ;
et super equitibus, quia prævalidi nimis ;
et non sunt confisi super Sanctum Israël,
et Dominum non requisierunt !</verse><verse id="2">Ipse autem sapiens adduxit malum,
et verba sua non abstulit ;
et consurget contra domum pessimorum,
et contra auxilium operantium iniquitatem.</verse><verse id="3">Ægyptus homo, et non deus ;
et equi eorum caro, et non spiritus ;
et Dominus inclinabit manum suam,
et corruet auxiliator, et cadet cui præstatur auxilium,
simulque omnes consumentur.</verse><verse id="4">Quia hæc dicit Dominus ad me :
Quomodo si rugiat leo
et catulus leonis super prædam suam ;
et cum occurrerit ei multitudo pastorum,
a voce eorum non formidabit,
et a multitudine eorum non pavebit :
sic descendet Dominus exercituum ut prælietur
super montem Sion et super collem ejus.</verse><verse id="5">Sicut aves volantes,
sic proteget Dominus exercituum Jerusalem,
protegens et liberans, transiens et salvans.</verse><verse id="6">Convertimini, sicut in profundum recesseratis,
filii Israël.</verse><verse id="7">In die enim illa abjiciet vir
idola argenti sui, et idola auri sui,
quæ fecerunt vobis manus vestræ in peccatum.</verse><verse id="8">Et cadet Assur in gladio non viri,
et gladius non hominis vorabit eum :
et fugiet non a facie gladii,
et juvenes ejus vectigales erunt.</verse><verse id="9">Et fortitudo ejus a terrore transibit,
et pavebunt fugientes principes ejus,
dixit Dominus : cujus ignis est in Sion
et caminus ejus in Jerusalem.</verse></chapter><chapter id="32"><verse id="1">Ecce in justitia regnabit rex,
et principes in judicio præerunt.</verse><verse id="2">Et erit vir sicut qui absconditur a vento,
et celat se a tempestate ;
sicut rivi aquarum in siti,
et umbra petræ prominentis in terra deserta.</verse><verse id="3">Non caligabunt oculi videntium,
et aures audientium diligenter auscultabunt.</verse><verse id="4">Et cor stultorum intelliget scientiam,
et lingua balborum velociter loquetur et plane.</verse><verse id="5">Non vocabitur ultra is qui insipiens est, princeps,
neque fraudulentus appellabitur major ;</verse><verse id="6">stultus enim fatua loquetur,
et cor ejus faciet iniquitatem,
ut perficiat simulationem,
et loquatur ad Dominum fraudulenter,
et vacuam faciat animam esurientis,
et potum sitienti auferat.</verse><verse id="7">Fraudulenti vasa pessima sunt ;
ipse enim cogitationes concinnavit
ad perdendos mites in sermone mendacii,
cum loqueretur pauper judicium.</verse><verse id="8">Princeps vero ea quæ digna sunt principe cogitabit,
et ipse super duces stabit.</verse><verse id="9">Mulieres opulentæ, surgite,
et audite vocem meam ;
filiæ confidentes,
percipite auribus eloquium meum.</verse><verse id="10">Post dies enim et annum,
vos conturbabimini confidentes ;
consummata est enim vindemia,
collectio ultra non veniet.</verse><verse id="11">Obstupescite, opulentæ ;
conturbamini, confidentes :
exuite vos et confundimini ;
accingite lumbos vestros.</verse><verse id="12">Super ubera plangite,
super regione desiderabili,
super vinea fertili.</verse><verse id="13">Super humum populi mei
spinæ et vepres ascendent :
quanto magis super omnes domos gaudii
civitatis exultantis !</verse><verse id="14">Domus enim dimissa est,
multitudo urbis relicta est,
tenebræ et palpatio
factæ sunt super speluncas usque in æternum ;
gaudium onagrorum,
pascua gregum.</verse><verse id="15">Donec effundatur super nos
spiritus de excelso,
et erit desertum in carmel,
et carmel in saltum reputabitur.</verse><verse id="16">Et habitabit in solitudine judicium,
et justitia in carmel sedebit.</verse><verse id="17">Et erit opus justitiæ pax,
et cultus justitiæ silentium,
et securitas usque in sempiternum.</verse><verse id="18">Et sedebit populus meus in pulchritudine pacis,
et in tabernaculis fiduciæ,
et in requie opulenta.</verse><verse id="19">Grando autem in descensione saltus,
et humilitate humiliabitur civitas.</verse><verse id="20">Beati qui seminatis super omnes aquas,
immittentes pedem bovis et asini.</verse></chapter><chapter id="33"><verse id="1">Væ qui prædaris ! nonne et ipse prædaberis ?
et qui spernis, nonne et ipse sperneris ?
Cum consummaveris deprædationem, deprædaberis ;
cum fatigatus desieris contemnere, contemneris.</verse><verse id="2">Domine, miserere nostri,
te enim exspectavimus ;
esto brachium nostrum in mane,
et salus nostra in tempore tribulationis.</verse><verse id="3">A voce angeli fugerunt populi,
et ab exaltatione tua dispersæ sunt gentes.</verse><verse id="4">Et congregabuntur spolia vestra sicut colligitur bruchus,
velut cum fossæ plenæ fuerint de eo.</verse><verse id="5">Magnificatus est Dominus, quoniam habitavit in excelso ;
implevit Sion judicio et justitia.</verse><verse id="6">Et erit fides in temporibus tuis :
divitiæ salutis sapientia et scientia ;
timor Domini ipse est thesaurus ejus.</verse><verse id="7">Ecce videntes clamabunt foris ;
angeli pacis amare flebunt.</verse><verse id="8">Dissipatæ sunt viæ,
cessavit transiens per semitam :
irritum factum est pactum, projecit civitates,
non reputavit homines.</verse><verse id="9">Luxit et elanguit terra ;
confusus est Libanus, et obsorduit :
et factus est Saron sicut desertum,
et concussa est Basan, et Carmelus.</verse><verse id="10">Nunc consurgam, dicit Dominus ;
nunc exaltabor, nunc sublevabor.</verse><verse id="11">Concipietis ardorem, parietis stipulam ;
spiritus vester ut ignis vorabit vos.</verse><verse id="12">Et erunt populi quasi de incendio cinis ;
spinæ congregatæ igni comburentur.</verse><verse id="13">Audite, qui longe estis, quæ fecerim ;
et cognoscite, vicini, fortitudinem meam.</verse><verse id="14">Conterriti sunt in Sion peccatores ;
possedit tremor hypocritas.
Quis poterit habitare de vobis cum igne devorante ?
quis habitabit ex vobis cum ardoribus sempiternis ?</verse><verse id="15">Qui ambulat in justitiis et loquitur veritatem,
qui projicit avaritiam ex calumnia,
et excutit manus suas ab omni munere,
qui obturat aures suas ne audiat sanguinem,
et claudit oculos suos ne videat malum.</verse><verse id="16">Iste in excelsis habitabit ;
munimenta saxorum sublimitas ejus :
panis ei datus est, aquæ ejus fideles sunt.</verse><verse id="17">Regem in decore suo videbunt oculi ejus,
cernent terram de longe.</verse><verse id="18">Cor tuum meditabitur timorem :
ubi est litteratus ? ubi legis verba ponderans ?
ubi doctor parvulorum ?</verse><verse id="19">Populum impudentem non videbis,
populum alti sermonis, ita ut non possis intelligere
disertitudinem linguæ ejus, in quo nulla est sapientia.</verse><verse id="20">Respice, Sion, civitatem solemnitatis nostræ :
oculi tui videbunt Jerusalem,
habitationem opulentam,
tabernaculum quod nequaquam transferri poterit ;
nec auferentur clavi ejus in sempiternum,
et omnes funiculi ejus non rumpentur :</verse><verse id="21">quia solummodo ibi magnificus est Dominus noster :
locus fluviorum rivi latissimi et patentes :
non transibit per eum navis remigum,
neque trieris magna transgredietur eum.</verse><verse id="22">Dominus enim judex noster,
Dominus legifer noster,
Dominus rex noster,
ipse salvabit nos.</verse><verse id="23">Laxati sunt funiculi tui,
et non prævalebunt ;
sic erit malus tuus
ut dilatare signum non queas.
Tunc dividentur spolia prædarum multarum ;
claudi diripient rapinam.</verse><verse id="24">Nec dicet vicinus : Elangui ;
populus qui habitat in ea, auferetur ab eo iniquitas.</verse></chapter><chapter id="34"><verse id="1">Accedite, gentes, et audite ;
et populi, attendite :
audiat terra, et plenitudo ejus ;
orbis, et omne germen ejus.</verse><verse id="2">Quia indignatio Domini super omnes gentes,
et furor super universam militiam eorum :
interfecit eos, et dedit eos in occisionem.</verse><verse id="3">Interfecti eorum projicientur,
et de cadaveribus eorum ascendet fœtor ;
tabescent montes a sanguine eorum.</verse><verse id="4">Et tabescet omnis militia cælorum,
et complicabuntur sicut liber cæli :
et omnis militia eorum defluet,
sicut defluit folium de vinea et de ficu.</verse><verse id="5">Quoniam inebriatus est in cælo gladius meus ;
ecce super Idumæam descendet,
et super populum interfectionis meæ, ad judicium.</verse><verse id="6">Gladius Domini repletus est sanguine,
incrassatus est adipe,
de sanguine agnorum et hircorum,
de sanguine medullatorum arietum :
victima enim Domini in Bosra,
et interfectio magna in terra Edom.</verse><verse id="7">Et descendent unicornes cum eis,
et tauri cum potentibus ;
inebriabitur terra eorum sanguine,
et humus eorum adipe pinguium.</verse><verse id="8">Quia dies ultionis Domini,
annus retributionum judicii Sion.</verse><verse id="9">Et convertentur torrentes ejus in picem,
et humus ejus in sulphur ;
et erit terra ejus in picem ardentem.</verse><verse id="10">Nocte et die non extinguetur,
in sempiternum ascendet fumus ejus,
a generatione in generationem desolabitur,
in sæcula sæculorum non erit transiens per eam.</verse><verse id="11">Et possidebunt illam onocrotalus et ericius ;
ibis et corvus habitabunt in ea :
et extendetur super eam mensura, ut redigatur ad nihilum,
et perpendiculum in desolationem.</verse><verse id="12">Nobiles ejus non erunt ibi ; regem potius invocabunt,
et omnes principes ejus erunt in nihilum.</verse><verse id="13">Et orientur in domibus ejus spinæ et urticæ,
et paliurus in munitionibus ejus ;
et erit cubile draconum,
et pascua struthionum.</verse><verse id="14">Et occurrent dæmonia onocentauris,
et pilosus clamabit alter ad alterum ;
ibi cubavit lamia,
et invenit sibi requiem.</verse><verse id="15">Ibi habuit foveam ericius, et enutrivit catulos,
et circumfodit, et fovit in umbra ejus ;
illuc congregati sunt milvi, alter ad alterum.</verse><verse id="16">Requirite diligenter in libro Domini, et legite :
Unum ex eis non defuit,
alter alterum non quæsivit ;
quia quod ex ore meo procedit, ille mandavit,
et spiritus ejus ipse congregavit ea.</verse><verse id="17">Et ipse misit eis sortem,
et manus ejus divisit eam illis in mensuram :
usque in æternum possidebunt eam ;
in generationem et generationem habitabunt in ea.</verse></chapter><chapter id="35"><verse id="1">Lætabitur deserta et invia,
et exsultabit solitudo,
et florebit quasi lilium.</verse><verse id="2">Germinans germinabit, et exsultabit
lætabunda et laudans :
gloria Libani data est ei,
decor Carmeli et Saron ;
ipsi videbunt gloriam Domini,
et decorem Dei nostri.</verse><verse id="3">Confortate manus dissolutas,
et genua debilia roborate.</verse><verse id="4">Dicite pusillanimis :
Confortamini, et nolite timere :
ecce Deus vester ultionem adducet retributionis ;
Deus ipse veniet, et salvabit vos.</verse><verse id="5">Tunc aperientur oculi cæcorum,
et aures surdorum patebunt ;</verse><verse id="6">tunc saliet sicut cervus claudus,
et aperta erit lingua mutorum :
quia scissæ sunt in deserto aquæ,
et torrentes in solitudine ;</verse><verse id="7">et quæ erat arida, erit in stagnum,
et sitiens in fontes aquarum.
In cubilibus, in quibus prius dracones habitabant,
orietur viror calami et junci.</verse><verse id="8">Et erit ibi semita et via,
et via sancta vocabitur :
non transibit per eam pollutus,
et hæc erit vobis directa via,
ita ut stulti non errent per eam.</verse><verse id="9">Non erit ibi leo,
et mala bestia non ascendet per eam,
nec invenietur ibi ;
et ambulabunt qui liberati fuerint.</verse><verse id="10">Et redempti a Domino convertentur,
et venient in Sion cum laude,
et lætitia sempiterna super caput eorum :
gaudium et lætitiam obtinebunt,
et fugiet dolor et gemitus.</verse></chapter><chapter id="36"><verse id="1">Et factum est in quartodecimo anno regis Ezechiæ, ascendit Sennacherib, rex Assyriorum, super omnes civitates Juda munitas, et cepit eas.</verse><verse id="2">Et misit rex Assyriorum Rabsacen de Lachis in Jerusalem, ad regem Ezechiam in manu gravi : et stetit in aquæductu piscinæ superioris in via Agri fullonis.</verse><verse id="3">Et egressus est ad eum Eliacim, filius Helciæ, qui erat super domum, et Sobna scriba, et Joahe filius Asaph, a commentariis.</verse><verse id="4">Et dixit ad eos Rabsaces : Dicite Ezechiæ : Hæc dicit rex magnus, rex Assyriorum : Quæ est ista fiducia qua confidis ?</verse><verse id="5">aut quo consilio vel fortitudine rebellare disponis ? super quem habes fiduciam, quia recessisti a me ?</verse><verse id="6">Ecce confidis super baculum arundineum confractum istum, super Ægyptum ; cui si innixus fuerit homo, intrabit in manum ejus, et perforabit eam : sic Pharao, rex Ægypti, omnibus qui confidunt in eo.</verse><verse id="7">Quod si responderis mihi : In Domino Deo nostro confidimus ; nonne ipse est cujus abstulit Ezechias excelsa et altaria, et dixit Judæ et Jerusalem : Coram altari isto adorabitis ?</verse><verse id="8">Et nunc trade te domino meo, regi Assyriorum, et dabo tibi duo millia equorum, nec poteris ex te præbere ascensores eorum :</verse><verse id="9">et quomodo sustinebis faciem judicis unius loci ex servis domini mei minoribus ? Quod si confidis in Ægypto, in quadrigis et in equitibus,</verse><verse id="10">et nunc numquid sine Domino ascendi ad terram istam, ut disperderem eam ? Dominus dixit ad me : Ascende super terram istam, et disperde eam.</verse><verse id="11">Et dixit Eliacim, et Sobna, et Joahe, ad Rabsacen : Loquere ad servos tuos syra lingua ; intelligimus enim ; ne loquaris ad nos judaice in auribus populi qui est super murum.</verse><verse id="12">Et dixit ad eos Rabsaces : Numquid ad dominum tuum et ad te misit me dominus meus, ut loquerer omnia verba ista ? et non potius ad viros qui sedent in muro, ut comedant stercora sua, et bibant urinam pedum suorum vobiscum ?</verse><verse id="13">Et stetit Rabsaces, et clamavit voce magna judaice, et dixit : Audite verba regis magni, regis Assyriorum !</verse><verse id="14">Hæc dicit rex : Non seducat vos Ezechias, quia non poterit eruere vos.</verse><verse id="15">Et non vobis tribuat fiduciam Ezechias super Domino, dicens : Eruens liberabit nos Dominus : non dabitur civitas ista in manu regis Assyriorum.</verse><verse id="16">Nolite audire Ezechiam ; hæc enim dicit rex Assyriorum : Facite mecum benedictionem, et egredimini ad me, et comedite unusquisque vineam suam, et unusquisque ficum suam, et bibite unusquisque aquam cisternæ suæ,</verse><verse id="17">donec veniam, et tollam vos ad terram quæ est ut terra vestra, terram frumenti et vini, terram panum et vinearum.</verse><verse id="18">Nec conturbet vos Ezechias, dicens : Dominus liberabit nos. Numquid liberaverunt dii gentium unusquisque terram suam de manu regis Assyriorum ?</verse><verse id="19">Ubi est deus Emath et Arphad ? ubi est deus Sepharvaim ? numquid liberaverunt Samariam de manu mea ?</verse><verse id="20">Quis est ex omnibus diis terrarum istarum qui eruerit terram suam de manu mea, ut eruat Dominus Jerusalem de manu mea ?</verse><verse id="21">Et siluerunt, et non responderunt ei verbum. Mandaverat enim rex, dicens : Ne respondeatis ei.</verse><verse id="22">Et ingressus est Eliacim, filius Helciæ, qui erat super domum, et Sobna scriba, et Joahe filius Asaph, a commentariis, ad Ezechiam, scissis vestibus, et nuntiaverunt ei verba Rabsacis.</verse></chapter><chapter id="37"><verse id="1">Et factum est, cum audisset rex Ezechias, scidit vestimenta sua, et obvolutus est sacco, et intravit in domum Domini.</verse><verse id="2">Et misit Eliacim, qui erat super domum, et Sobnam scribam, et seniores de sacerdotibus, opertos saccis, ad Isaiam, filium Amos, prophetam,</verse><verse id="3">et dixerunt ad eum : Hæc dicit Ezechias : Dies tribulationis, et correptionis, et blasphemiæ, dies hæc ; quia venerunt filii usque ad partum, et virtus non est pariendi.</verse><verse id="4">Si quomodo audiat Dominus Deus tuus verba Rabsacis, quem misit rex Assyriorum dominus suus ad blasphemandum Deum viventem et exprobrandum sermonibus quos audivit Dominus Deus tuus : leva ergo orationem pro reliquiis quæ repertæ sunt.</verse><verse id="5">Et venerunt servi regis Ezechiæ ad Isaiam.</verse><verse id="6">Et dixit ad eos Isaias : Hæc dicetis domino vestro : Hæc dicit Dominus : Ne timeas a facie verborum quæ audisti, quibus blasphemaverunt pueri regis Assyriorum me.</verse><verse id="7">Ecce ego dabo ei spiritum, et audiet nuntium, et revertetur ad terram suam, et corruere eum faciam gladio in terra sua.</verse><verse id="8">Reversus est autem Rabsaces, et invenit regem Assyriorum præliantem adversus Lobnam : audierat enim quia profectus esset de Lachis.</verse><verse id="9">Et audivit de Tharaca rege Æthiopiæ, dicentes : Egressus est ut pugnet contra te. Quod cum audisset, misit nuntios ad Ezechiam, dicens :</verse><verse id="10">Hæc dicetis Ezechiæ regi Judæ, loquentes : Non te decipiat Deus tuus in quo tu confidis, dicens : Non dabitur Jerusalem in manu regis Assyriorum.</verse><verse id="11">Ecce tu audisti omnia quæ fecerunt reges Assyriorum omnibus terris, quas subverterunt : et tu poteris liberari ?</verse><verse id="12">Numquid eruerunt eos dii gentium quos subverterunt patres mei, Gozam, et Haram, et Reseph, et filios Eden qui erant in Thalassar ?</verse><verse id="13">Ubi est rex Emath, et rex Arphad, et rex urbis Sepharvaim, Ana, et Ava ?</verse><verse id="14">Et tulit Ezechias libros de manu nuntiorum, et legit eos, et ascendit in domum Domini, et expandit eos Ezechias coram Domino :</verse><verse id="15">et oravit Ezechias ad Dominum, dicens :</verse><verse id="16">Domine exercituum, Deus Israël, qui sedes super cherubim, tu es Deus solus omnium regnorum terræ : tu fecisti cælum et terram.</verse><verse id="17">Inclina, Domine, aurem tuam, et audi ; aperi, Domine, oculos tuos, et vide : et audi omnia verba Sennacherib, quæ misit ad blasphemandum Deum viventem.</verse><verse id="18">Vere enim, Domine, desertas fecerunt reges Assyriorum terras, et regiones earum,</verse><verse id="19">et dederunt deos earum igni : non enim erant dii, sed opera manuum hominum, lignum et lapis, et comminuerunt eos.</verse><verse id="20">Et nunc, Domine Deus noster, salva nos de manu ejus, et cognoscant omnia regna terræ quia tu es Dominus solus.</verse><verse id="21">Et misit Isaias, filius Amos, ad Ezechiam, dicens : Hæc dicit Dominus Deus Israël : Pro quibus rogasti me de Sennacherib, rege Assyriorum,</verse><verse id="22">hoc est verbum quod locutus est Dominus super eum :
Despexit te et subsannavit te,
virgo filia Sion ;
post te caput movit,
filia Jerusalem.</verse><verse id="23">Cui exprobrasti ? et quem blasphemasti ?
et super quem exaltasti vocem,
et levasti altitudinem oculorum tuorum ?
ad Sanctum Israël.</verse><verse id="24">In manu servorum tuorum exprobrasti Domino,
et dixisti : In multitudine quadrigarum mearum
ego ascendi altitudinem montium juga Libani ;
et succidam excelsa cedrorum ejus,
et electas abietes illius,
et introibo altitudinem summitatis ejus,
saltum Carmeli ejus.</verse><verse id="25">Ego fodi, et bibi aquam,
et exsiccavi vestigio pedis mei
omnes rivos aggerum.</verse><verse id="26">Numquid non audisti quæ olim fecerim ei ?
Ex diebus antiquis ego plasmavi illud ;
et nunc adduxi,
et factum est in eradicationem collium compugnantium,
et civitatum munitarum.</verse><verse id="27">Habitatores earum breviata manu
contremuerunt, et confusi sunt.
Facti sunt sicut fœnum agri,
et gramen pascuæ,
et herba tectorum,
quæ exaruit antequam maturesceret.</verse><verse id="28">Habitationem tuam, et egressum tuum,
et introitum tuum cognovi,
et insaniam tuam contra me.</verse><verse id="29">Cum fureres adversum me,
superbia tua ascendit in aures meas.
Ponam ergo circulum in naribus tuis,
et frenum in labiis tuis,
et reducam te in viam
per quem venisti.</verse><verse id="30">Tibi autem hoc erit signum : comede hoc anno quæ sponte nascuntur, et in anno secundo pomis vescere ; in anno autem tertio seminate et metite, et plantate vineas, et comedite fructum earum.</verse><verse id="31">Et mittet id quod salvatum fuerit de domo Juda, et quod reliquum est, radicem deorsum, et faciet fructum sursum :</verse><verse id="32">quia de Jerusalem exibunt reliquiæ, et salvatio de monte Sion : zelus Domini exercituum faciet istud.</verse><verse id="33">Propterea hæc dicit Dominus de rege Assyriorum :
Non intrabit civitatem hanc,
et non jaciet ibi sagittam,
et non occupabit eam clypeus,
et non mittet in circuitu ejus aggerem.</verse><verse id="34">In via qua venit, per eam revertetur,
et civitatem hanc non ingredietur, dicit Dominus.</verse><verse id="35">Et protegam civitatem istam, ut salvem eam
propter me, et propter David, servum meum.</verse><verse id="36">Egressus est autem angelus Domini, et percussit in castris Assyriorum centum octoginta quinque millia. Et surrexerunt mane, et ecce omnes cadavera mortuorum.</verse><verse id="37">Et egressus est, et abiit, et reversus est Sennacherib, rex Assyriorum, et habitavit in Ninive.</verse><verse id="38">Et factum est, cum adoraret in templo Nesroch deum suum, Adramelech et Sarasar, filii ejus, percusserunt eum gladio, fugeruntque in terram Ararat ; et regnavit Asarhaddon, filius ejus, pro eo.</verse></chapter><chapter id="38"><verse id="1">In diebus illis ægrotavit Ezechias usque ad mortem ; et introivit ad eum Isaias, filius Amos, propheta, et dixit ei : Hæc dicit Dominus : Dispone domui tuæ, quia morieris tu, et non vives.</verse><verse id="2">Et convertit Ezechias faciem suam ad parietem, et oravit ad Dominum,</verse><verse id="3">et dixit : Obsecro, Domine, memento, quæso, quomodo ambulaverim coram te in veritate et in corde perfecto, et quod bonum est in oculis tuis fecerim. Et flevit Ezechias fletu magno.</verse><verse id="4">Et factum est verbum Domini ad Isaiam, dicens :</verse><verse id="5">Vade, et dic Ezechiæ : Hæc dicit Dominus Deus David patris tui : Audivi orationem tuam, et vidi lacrimas tuas ; ecce ego adjiciam super dies tuos quindecim annos,</verse><verse id="6">et de manu regis Assyriorum eruam te, et civitatem istam, et protegam eam.</verse><verse id="7">Hoc autem tibi erit signum a Domino, quia faciet Dominus verbum hoc quod locutus est :</verse><verse id="8">ecce ego reverti faciam umbram linearum per quas descenderat in horologio Achaz in sole, retrorsum decem lineis. Et reversus est sol decem lineis per gradus quos descenderat.</verse><verse id="9">Scriptura Ezechiæ, regis Juda, cum ægrotasset et convaluisset de infirmitate sua.</verse><verse id="10">Ego dixi in dimidio dierum meorum :
Vadam ad portas inferi ;
quæsivi residuum annorum meorum.</verse><verse id="11">Dixi : Non videbo Dominum Deum
in terra viventium ;
non aspiciam hominem ultra,
et habitatorem quietis.</verse><verse id="12">Generatio mea ablata est, et convoluta est a me,
quasi tabernaculum pastorum.
Præcisa est velut a texente vita mea ;
dum adhuc ordirer, succidit me :
de mane usque ad vesperam finies me.</verse><verse id="13">Sperabam usque ad mane ;
quasi leo, sic contrivit omnia ossa mea :
de mane usque ad vesperam finies me.</verse><verse id="14">Sicut pullus hirundinis, sic clamabo ;
meditabor ut columba.
Attenuati sunt oculi mei, suspicientes in excelsum.
Domine, vim patior : responde pro me.</verse><verse id="15">Quid dicam, aut quid respondebit mihi,
cum ipse fecerit ?
Recogitabo tibi omnes annos meos
in amaritudine animæ meæ.</verse><verse id="16">Domine, si sic vivitur,
et in talibus vita spiritus mei,
corripies me, et vivificabis me.</verse><verse id="17">Ecce in pace amaritudo mea amarissima.
Tu autem eruisti animam meam
ut non periret ;
projecisti post tergum tuum
omnia peccata mea.</verse><verse id="18">Quia non infernus confitebitur tibi,
neque mors laudabit te :
non exspectabunt qui descendunt in lacum
veritatem tuam.</verse><verse id="19">Vivens, vivens ipse confitebitur tibi,
sicut et ego hodie ;
pater filiis notam faciet
veritatem tuam.</verse><verse id="20">Domine, salvum me fac !
et psalmos nostros cantabimus
cunctis diebus vitæ nostræ
in domo Domini.</verse><verse id="21">Et jussit Isaias ut tollerent massam de ficis, et cataplasmarent super vulnus, et sanaretur.</verse><verse id="22">Et dixit Ezechias : Quod erit signum quia ascendam in domum Domini ?</verse></chapter><chapter id="39"><verse id="1">In tempore illo misit Merodach Baladan, filius Baladan, rex Babylonis, libros et munera ad Ezechiam : audierat enim quod ægrotasset et convaluisset.</verse><verse id="2">Lætatus est autem super eis Ezechias, et ostendit eis cellam aromatum, et argenti, et auri, et odoramentorum, et unguenti optimi, et omnes apothecas supellectilis suæ, et universa quæ inventa sunt in thesauris ejus. Non fuit verbum quod non ostenderet eis Ezechias in domo sua, et in omni potestate sua.</verse><verse id="3">Introivit autem Isaias propheta ad Ezechiam regem, et dixit ei : Quid dixerunt viri isti, et unde venerunt ad te ? Et dixit Ezechias : De terra longinqua venerunt ad me, de Babylone.</verse><verse id="4">Et dixit : Quid viderunt in domo tua ? Et dixit Ezechias : Omnia quæ in domo mea sunt viderunt ; non fuit res quam non ostenderim eis in thesauris meis.</verse><verse id="5">Et dixit Isaias ad Ezechiam : Audi verbum Domini exercituum.</verse><verse id="6">Ecce dies venient, et auferentur omnia quæ in domo tua sunt, et quæ thesaurizaverunt patres tui usque ad diem hanc, in Babylonem ; non relinquetur quidquam, dicit Dominus.</verse><verse id="7">Et de filiis tuis, qui exibunt de te, quos genueris, tollent, et erunt eunuchi in palatio regis Babylonis.</verse><verse id="8">Et dixit Ezechias ad Isaiam : Bonum verbum Domini, quod locutus est. Et dixit : Fiat tantum pax et veritas in diebus meis !</verse></chapter><chapter id="40"><verse id="1">Consolamini, consolamini, popule meus,
dicit Deus vester.</verse><verse id="2">Loquimini ad cor Jerusalem,
et advocate eam,
quoniam completa est malitia ejus,
dimissa est iniquitas illius :
suscepit de manu Domini duplicia
pro omnibus peccatis suis.</verse><verse id="3">Vox clamantis in deserto :
Parate viam Domini,
rectas facite in solitudine semitas Dei nostri.</verse><verse id="4">Omnis vallis exaltabitur,
et omnis mons et collis humiliabitur,
et erunt prava in directa,
et aspera in vias planas :</verse><verse id="5">et revelabitur gloria Domini,
et videbit omnis caro pariter
quod os Domini locutum est.</verse><verse id="6">Vox dicentis : Clama.
Et dixi : Quid clamabo ?
Omnis caro fœnum,
et omnis gloria ejus quasi flos agri.</verse><verse id="7">Exsiccatum est fœnum, et cecidit flos,
quia spiritus Domini sufflavit in eo.
Vere fœnum est populus :</verse><verse id="8">exsiccatum est fœnum, et cecidit flos ;
verbum autem Domini nostri manet in æternum.</verse><verse id="9">Super montem excelsum ascende,
tu qui evangelizas Sion ;
exalta in fortitudine vocem tuam,
qui evangelizas Jerusalem :
exalta, noli timere.
Dic civitatibus Juda :
Ecce Deus vester :</verse><verse id="10">ecce Dominus Deus in fortitudine veniet,
et brachium ejus dominabitur :
ecce merces ejus cum eo,
et opus illius coram illo.</verse><verse id="11">Sicut pastor gregem suum pascet,
in brachio suo congregabit agnos,
et in sinu suo levabit ;
fœtas ipse portabit.</verse><verse id="12">Quis mensus est pugillo aquas,
et cælos palmo ponderavit ?
quis appendit tribus digitis molem terræ,
et liberavit in pondere montes,
et colles in statera ?</verse><verse id="13">Quis adjuvit spiritum Domini ?
aut quis consiliarius ejus fuit, et ostendit illi ?</verse><verse id="14">cum quo iniit consilium, et instruxit eum,
et docuit eum semitam justitiæ,
et erudivit eum scientiam,
et viam prudentiæ ostendit illi ?</verse><verse id="15">Ecce gentes quasi stilla situlæ,
et quasi momentum stateræ reputatæ sunt ;
ecce insulæ quasi pulvis exiguus.</verse><verse id="16">Et Libanus non sufficiet ad succendendum,
et animalia ejus non sufficient ad holocaustum.</verse><verse id="17">Omnes gentes quasi non sint, sic sunt coram eo,
et quasi nihilum et inane reputatæ sunt ei.</verse><verse id="18">Cui ergo similem fecisti Deum ?
aut quam imaginem ponetis ei ?</verse><verse id="19">Numquid sculptile conflavit faber ?
aut aurifex auro figuravit illud,
et laminis argenteis argentarius ?</verse><verse id="20">Forte lignum et imputribile elegit ;
artifex sapiens quærit
quomodo statuat simulacrum, quod non moveatur.</verse><verse id="21">Numquid non scitis ? numquid non audistis ?
numquid non annuntiatum est vobis ab initio ?
numquid non intellexistis fundamenta terræ ?</verse><verse id="22">Qui sedet super gyrum terræ,
et habitatores ejus sunt quasi locustæ ;
qui extendit velut nihilum cælos,
et expandit eos sicut tabernaculum ad inhabitandum ;</verse><verse id="23">qui dat secretorum scrutatores quasi non sint,
judices terræ velut inane fecit.</verse><verse id="24">Et quidem neque plantatus, neque satus,
neque radicatus in terra truncus eorum ;
repente flavit in eos, et aruerunt,
et turbo quasi stipulam auferet eos.</verse><verse id="25">Et cui assimilastis me, et adæquastis ?
dicit Sanctus.</verse><verse id="26">Levate in excelsum oculos vestros, et videte
quis creavit hæc :
qui educit in numero militiam eorum,
et omnes ex nomine vocat ;
præ multitudine fortitudinis et roboris, virtutisque ejus,
neque unum reliquum fuit.</verse><verse id="27">Quare dicis, Jacob,
et loqueris, Israël :
Abscondita est via mea a Domino,
et a Deo meo judicium meum transivit ?</verse><verse id="28">Numquid nescis, aut non audisti ?
Deus sempiternus Dominus,
qui creavit terminos terræ :
non deficiet, neque laborabit,
nec est investigatio sapientiæ ejus.</verse><verse id="29">Qui dat lasso virtutem,
et his qui non sunt, fortitudinem et robur multiplicat.</verse><verse id="30">Deficient pueri, et laborabunt,
et juvenes in infirmitate cadent ;</verse><verse id="31">qui autem sperant in Domino mutabunt fortitudinem,
assument pennas sicut aquilæ :
current et non laborabunt,
ambulabunt et non deficient.</verse></chapter><chapter id="41"><verse id="1">Taceant ad me insulæ,
et gentes mutent fortitudinem :
accedant, et tunc loquantur ;
simul ad judicium propinquemus.</verse><verse id="2">Quis suscitavit ab oriente Justum,
vocavit eum ut sequeretur se ?
Dabit in conspectu ejus gentes,
et reges obtinebit :
dabit quasi pulverem gladio ejus,
sicut stipulam vento raptam arcui ejus.</verse><verse id="3">Persequetur eos, transibit in pace :
semita in pedibus ejus non apparebit.</verse><verse id="4">Quis hæc operatus est, et fecit,
vocans generationes ab exordio ?
Ego Dominus :
primus et novissimus ego sum.</verse><verse id="5">Viderunt insulæ, et timuerunt ;
extrema terræ obstupuerunt :
appropinquaverunt, et accesserunt.</verse><verse id="6">Unusquisque proximo suo auxiliabitur,
et fratri suo dicet : Confortare.</verse><verse id="7">Confortavit faber ærarius
percutiens malleo
eum, qui cudebat tunc temporis,
dicens : Glutino bonum est ;
et confortavit eum clavis, ut non moveretur.</verse><verse id="8">Et tu, Israël, serve meus,
Jacob quem elegi,
semen Abraham amici mei :</verse><verse id="9">in quo apprehendi te ab extremis terræ,
et a longinquis ejus vocavi te,
et dixi tibi : Servus meus es tu :
elegi te, et non abjeci te.</verse><verse id="10">Ne timeas, quia ego tecum sum ;
ne declines, quia ego Deus tuus :
confortavi te, et auxiliatus sum tibi,
et suscepit te dextera Justi mei.</verse><verse id="11">Ecce confundentur et erubescent
omnes qui pugnant adversum te ;
erunt quasi non sint, et peribunt
viri qui contradicunt tibi.</verse><verse id="12">Quæres eos, et non invenies,
viros rebelles tuos ;
erunt quasi non sint, et veluti consumptio
homines bellantes adversum te.</verse><verse id="13">Quia ego Dominus Deus tuus,
apprehendens manum tuam,
dicensque tibi : Ne timeas :
ego adjuvi te.</verse><verse id="14">Noli timere, vermis Jacob,
qui mortui estis ex Israël :
ego auxiliatus sum tibi, dicit Dominus,
et redemptor tuus Sanctus Israël.</verse><verse id="15">Ego posui te quasi plaustrum triturans novum,
habens rostra serrantia ;
triturabis montes, et comminues,
et colles quasi pulverem pones.</verse><verse id="16">Ventilabis eos, et ventus tollet,
et turbo disperget eos ;
et tu exsultabis in Domino,
in Sancto Israël lætaberis.</verse><verse id="17">Egeni et pauperes
quærunt aquas, et non sunt ;
lingua eorum siti aruit.
Ego Dominus exaudiam eos,
Deus Israël, non derelinquam eos.</verse><verse id="18">Aperiam in supinis collibus flumina,
et in medio camporum fontes :
ponam desertum in stagna aquarum,
et terram inviam in rivos aquarum.</verse><verse id="19">Dabo in solitudinem cedrum,
et spinam, et myrtum, et lignum olivæ ;
ponam in deserto abietem,
ulmum, et buxum simul :</verse><verse id="20">ut videant, et sciant,
et recogitent, et intelligant pariter,
quia manus Domini fecit hoc,
et Sanctus Israël creavit illud.</verse><verse id="21">Prope facite judicium vestrum,
dicit Dominus ;
Afferte, si quid forte habetis,
dicit rex Jacob.</verse><verse id="22">Accedant, et nuntient nobis
quæcumque ventura sunt ;
priora quæ fuerunt, nuntiate,
et ponemus cor nostrum,
et sciemus novissima eorum ;
et quæ ventura sunt, indicate nobis.</verse><verse id="23">Annuntiate quæ ventura sunt in futurum,
et sciemus quia dii estis vos ;
bene quoque aut male, si potestis, facite,
et loquamur et videamus simul.</verse><verse id="24">Ecce vos estis ex nihilo,
et opus vestrum ex eo quod non est :
abominatio est qui elegit vos.</verse><verse id="25">Suscitavi ab aquilone, et veniet ab ortu solis :
vocabit nomen meum,
et adducet magistratus quasi lutum,
et velut plastes conculcans humum.</verse><verse id="26">Quis annuntiavit ab exordio ut sciamus,
et a principio ut dicamus : Justus es ?
Non est neque annuntians, neque prædicens,
neque audiens sermones vestros.</verse><verse id="27">Primus ad Sion dicet : Ecce adsunt,
et Jerusalem evangelistam dabo.</verse><verse id="28">Et vidi,
et non erat neque ex istis quisquam
qui iniret consilium,
et interrogatus responderet verbum.</verse><verse id="29">Ecce omnes injusti,
et vana opera eorum ;
ventus et inane simulacra eorum.</verse></chapter><chapter id="42"><verse id="1">Ecce servus meus, suscipiam eum ;
electus meus, complacuit sibi in illo anima mea :
dedi spiritum meum super eum :
judicium gentibus proferet.</verse><verse id="2">Non clamabit, neque accipiet personam,
nec audietur vox ejus foris.</verse><verse id="3">Calamum quassatum non conteret,
et linum fumigans non extinguet :
in veritate educet judicium.</verse><verse id="4">Non erit tristis, neque turbulentus,
donec ponat in terra judicium ;
et legem ejus insulæ exspectabunt.</verse><verse id="5">Hæc dicit Dominus Deus,
creans cælos, et extendens eos ;
formans terram, et quæ germinant ex ea ;
dans flatum populo qui est super eam,
et spiritum calcantibus eam :</verse><verse id="6">Ego Dominus vocavi te in justitia,
et apprehendi manum tuam,
et servavi te :
et dedi te in fœdus populi,
in lucem gentium,</verse><verse id="7">ut aperires oculos cæcorum,
et educeres de conclusione vinctum,
de domo carceris sedentes in tenebris.</verse><verse id="8">Ego Dominus,
hoc est nomen meum ;
gloriam meam alteri non dabo,
et laudem meam sculptilibus.</verse><verse id="9">Quæ prima fuerunt, ecce venerunt ;
nova quoque ego annuntio :
antequam oriantur,
audita vobis faciam.</verse><verse id="10">Cantate Domino canticum novum,
laus ejus ab extremis terræ,
qui descenditis in mare, et plenitudo ejus ;
insulæ, et habitatores earum.</verse><verse id="11">Sublevetur desertum et civitates ejus.
In domibus habitabit Cedar :
laudate, habitatores petræ ;
de vertice montium clamabunt.</verse><verse id="12">Ponent Domino gloriam,
et laudem ejus in insulis nuntiabunt.</verse><verse id="13">Dominus sicut fortis egredietur,
sicut vir præliator suscitabit zelum ;
vociferabitur, et clamabit :
super inimicos suos confortabitur.</verse><verse id="14">Tacui semper,
silui, patiens fui :
sicut parturiens loquar ;
dissipabo, et absorbebo simul.</verse><verse id="15">Desertos faciam montes et colles,
et omne gramen eorum exsiccabo ;
et ponam flumina in insulas,
et stagna arefaciam.</verse><verse id="16">Et ducam cæcos in viam quam nesciunt,
et in semitis quas ignoraverunt ambulare eos faciam ;
ponam tenebras coram eis in lucem,
et prava in recta ;
hæc verba feci eis,
et non dereliqui eos.</verse><verse id="17">Conversi sunt retrorsum, confundantur confusione,
qui confidunt in sculptili ;
qui dicunt conflatili :
Vos dii nostri.</verse><verse id="18">Surdi, audite,
et cæci, intuemini ad videndum.</verse><verse id="19">Quis cæcus, nisi servus meus ;
et surdus, nisi ad quem nuntios meos misi ?
quis cæcus, nisi qui venundatus est ?
et quis cæcus, nisi servus Domini ?</verse><verse id="20">Qui vides multa, nonne custodies ?
qui apertas habes aures, nonne audies ?</verse><verse id="21">Et Dominus voluit ut sanctificaret eum,
et magnificaret legem, et extolleret.</verse><verse id="22">Ipse autem populus direptus, et vastatus ;
laqueus juvenum omnes,
et in domibus carcerum absconditi sunt ;
facti sunt in rapinam, nec est qui eruat ;
in direptionem, nec est qui dicat : Redde.</verse><verse id="23">Quis est in vobis qui audiat hoc,
attendat, et auscultet futura ?</verse><verse id="24">Quis dedit in direptionem Jacob,
et Israël vastantibus ?
nonne Dominus ipse, cui peccavimus ?
Et noluerunt in viis ejus ambulare,
et non audierunt legem ejus.</verse><verse id="25">Et effudit super eum indignationem furoris sui,
et forte bellum ;
et combussit eum in circuitu, et non cognovit ;
et succendit eum, et non intellexit.</verse></chapter><chapter id="43"><verse id="1">Et nunc hæc dicit Dominus
creans te, Jacob,
et formans te, Israël :
Noli timere, quia redemi te,
et vocavi te nomine tuo : meus es tu.</verse><verse id="2">Cum transieris per aquas, tecum ero,
et flumina non operient te ;
cum ambulaveris in igne, non combureris, et flamma non ardebit in te.</verse><verse id="3">Quia ego Dominus Deus tuus,
Sanctus Israël, salvator tuus,
dedi propitiationem tuam Ægyptum,
Æthopiam, et Saba, pro te.</verse><verse id="4">Ex quo honorabilis factus es in oculis meis,
et gloriosus, ego dilexi te,
et dabo homines pro te,
et populos pro anima tua.</verse><verse id="5">Noli timere, quia ego tecum sum ;
ab oriente adducam semen tuum,
et ab occidente congregabo te.</verse><verse id="6">Dicam aquiloni : Da ;
et austro : Noli prohibere :
affer filios meos de longinquo,
et filias meas ab extremis terræ.</verse><verse id="7">Et omnem qui invocat nomen meum,
in gloriam meam creavi eum, formavi eum, et feci eum.</verse><verse id="8">Educ foras populum cæcum, et oculos habentem ;
surdum, et aures ei sunt.</verse><verse id="9">Omnes gentes congregatæ sunt simul,
et collectæ sunt tribus.
Quis in vobis annuntiet istud,
et quæ prima sunt audire nos faciet ?
Dent testes eorum, justificentur,
et audiant, et dicant : Vere.</verse><verse id="10">Vos testes mei, dicit Dominus,
et servus meus quem elegi :
ut sciatis, et credatis mihi,
et intelligatis quia ego ipse sum ;
ante me non est formatus Deus,
et post me non erit.</verse><verse id="11">Ego sum, ego sum Dominus,
et non est absque me salvator.</verse><verse id="12">Ego annuntiavi, et salvavi ; auditum feci,
et non fuit in vobis alienus :
vos testes mei, dicit Dominus,
et ego Deus.</verse><verse id="13">Et ab initio ego ipse,
et non est qui de manu mea eruat.
Operabor, et quis avertet illud ?</verse><verse id="14">Hæc dicit Dominus, redemptor vester,
Sanctus Israël :
Propter vos misi in Babylonem,
et detraxi vectes universos,
et Chaldæos in navibus suis gloriantes.</verse><verse id="15">Ego Dominus, Sanctus vester,
creans Israël, rex vester.</verse><verse id="16">Hæc dicit Dominus,
qui dedit in mari viam,
et in aquis torrentibus semitam ;</verse><verse id="17">qui eduxit quadrigam et equum,
agmen et robustum :
simul obdormierunt, nec resurgent ;
contriti sunt quasi linum, et extincti sunt.</verse><verse id="18">Ne memineritis priorum,
et antiqua ne intueamini.</verse><verse id="19">Ecce ego facio nova,
et nunc orientur, utique cognoscetis ea :
ponam in deserto viam,
et in invio flumina.</verse><verse id="20">Glorificabit me bestia agri,
dracones, et struthiones :
quia dedi in deserto aquas,
flumina in invio,
ut darem potum populo meo, electo meo.</verse><verse id="21">Populum istum formavi mihi :
laudem meam narrabit.</verse><verse id="22">Non me invocasti, Jacob,
nec laborasti in me, Israël.</verse><verse id="23">Non obtulisti mihi arietem holocausti tui,
et victimis tuis non glorificasti me ;
non te servire feci in oblatione,
nec laborem tibi præbui in thure.</verse><verse id="24">Non emisti mihi argento calamum,
et adipe victimarum tuarum non inebriasti me :
verumtamen servire me fecisti in peccatis tuis ;
præbuisti mihi laborem in iniquitatibus tuis.</verse><verse id="25">Ego sum, ego sum ipse qui deleo iniquitates tuas propter me,
et peccatorum tuorum non recordabor.</verse><verse id="26">Reduc me in memoriam, et judicemur simul :
narra si quid habes ut justificeris.</verse><verse id="27">Pater tuus primus peccavit,
et interpretes tui prævaricati sunt in me :</verse><verse id="28">et contaminavi principes sanctos ;
dedi ad internecionem Jacob,
et Israël in blasphemiam.</verse></chapter><chapter id="44"><verse id="1">Et nunc audi, Jacob, serve meus,
et Israël, quem elegi.</verse><verse id="2">Hæc dicit Dominus faciens et formans te,
ab utero auxiliator tuus :
Noli timere, serve meus Jacob,
et rectissime, quem elegi.</verse><verse id="3">Effundam enim aquas super sitientem,
et fluenta super aridam ;
effundam spiritum meum super semen tuum,
et benedictionem meam super stirpem tuam :</verse><verse id="4">et germinabunt inter herbas,
quasi salices juxta præterfluentes aquas.</verse><verse id="5">Iste dicet : Domini ego sum ;
et ille vocabit in nomine Jacob ;
et hic scribet manu sua : Domino,
et in nomine Israël assimilabitur.</verse><verse id="6">Hæc dicit Dominus, rex Israël,
et redemptor ejus, Dominus exercituum :
Ego primus, et ego novissimus,
et absque me non est deus.</verse><verse id="7">Quis similis mei ? vocet,
et annuntiet : et ordinem exponat mihi,
ex quo constitui populum antiquum ;
ventura et quæ futura sunt annuntient eis.</verse><verse id="8">Nolite timere, neque conturbemini :
ex tunc audire te feci,
et annuntiavi ; vos estis testes mei.
Numquid est Deus absque me,
et formator quem ego non noverim ?</verse><verse id="9">Plastæ idoli omnes nihil sunt,
et amantissima eorum non proderunt eis.
Ipsi sunt testes eorum, quia non vident,
neque intelligunt, ut confundantur.</verse><verse id="10">Quis formavit deum,
et sculptile conflavit ad nihil utile ?</verse><verse id="11">Ecce omnes participes ejus confundentur,
fabri enim sunt ex hominibus ;
convenient omnes, stabunt
et pavebunt, et confundentur simul.</verse><verse id="12">Faber ferrarius lima operatus est,
in prunis et in malleis formavit illud,
et operatus est in brachio fortitudinis suæ ;
esuriet et deficiet,
non bibet aquam et lassescet.</verse><verse id="13">Artifex lignarius extendit normam,
formavit illud in runcina,
fecit illud in angularibus,
et in circino tornavit illud,
et fecit imaginem viri
quasi speciosum hominem
habitantem in domo ;</verse><verse id="14">succidit cedros,
tulit ilicem, et quercum,
quæ steterat inter ligna saltus ;
plantavit pinum, quam pluvia nutrivit :</verse><verse id="15">et facta est hominibus in focum ;
sumpsit ex eis, et calefactus est ;
et succendit et coxit panes ;
de reliquo autem operatus est deum et adoravit ;
fecit sculptile, et curvatus est ante illud.</verse><verse id="16">Medium ejus combussit igni,
et de medio ejus carnes comedit ;
coxit pulmentum, et saturatus est,
et calefactus est, et dixit : Vah !
calefactus sum, vidi focum ;</verse><verse id="17">reliquum autem ejus deum fecit et sculptile sibi ;
curvatur ante illud, et adorat illud,
et obsecrat, dicens :
Libera me, quia deus meus es tu !</verse><verse id="18">Nescierunt, neque intellexerunt ;
obliti enim sunt ne videant oculi eorum,
et ne intelligant corde suo.</verse><verse id="19">Non recogitant in mente sua,
neque cognoscunt, neque sentiunt, ut dicant :
Medietatem ejus combussi igni,
et coxi super carbones ejus panes ;
coxi carnes et comedi,
et de reliquo ejus idolum faciam ?
ante truncum ligni procidam ?</verse><verse id="20">Pars ejus cinis est ;
cor insipiens adoravit illud,
et non liberabit animam suam :
neque dicet : Forte mendacium est in dextera mea.</verse><verse id="21">Memento horum Jacob,
et Israël, quoniam servus meus es tu.
Formavi te ; servus meus es tu,
Israël, ne obliviscaris mei.</verse><verse id="22">Delevi ut nubem iniquitates tuas,
et quasi nebulam peccata tua :
revertere ad me, quoniam redemi te.</verse><verse id="23">Laudate, cæli, quoniam misericordiam fecit Dominus ;
jubilate, extrema terræ ;
resonate, montes, laudationem,
saltus et omne lignum ejus,
quoniam redemit Dominus Jacob,
et Israël gloriabitur.</verse><verse id="24">Hæc dicit Dominus, redemptor tuus,
et formator tuus ex utero :
Ego sum Dominus, faciens omnia,
extendens cælos solus,
stabiliens terram, et nullus mecum ;</verse><verse id="25">irrita faciens signa divinorum,
et ariolos in furorem vertens ;
convertens sapientes retrorsum,
et scientiam eorum stultam faciens ;</verse><verse id="26">suscitans verbum servi sui,
et consilium nuntiorum suorum complens ;
qui dico Jerusalem : Habitaberis,
et civitatibus Juda : Ædificabimini,
et deserta ejus suscitabo ;</verse><verse id="27">qui dico profundo : Desolare,
et flumina tua arefaciam ;</verse><verse id="28">qui dico Cyro : Pastor meus es,
et omnem voluntatem meam complebis ;
qui dico Jerusalem : Ædificaberis,
et templo : Fundaberis.</verse></chapter><chapter id="45"><verse id="1">Hæc dicit Dominus christo meo Cyro,
cujus apprehendi dexteram,
ut subjiciam ante faciem ejus gentes,
et dorsa regum vertam,
et aperiam coram eo januas,
et portæ non claudentur :</verse><verse id="2">Ego ante te ibo, et gloriosos terræ humiliabo ;
portas æreas conteram,
et vectes ferreos confringam :</verse><verse id="3">et dabo tibi thesauros absconditos,
et arcana secretorum,
ut scias quia ego Dominus,
qui voco nomen tuum, Deus Israël,</verse><verse id="4">propter servum meum Jacob,
et Israël, electum meum ;
et vocavi te nomine tuo :
assimilavi te, et non cognovisti me.</verse><verse id="5">Ego Dominus, et non est amplius ;
extra me non est deus ;
accinxi te, et non cognovisti me :</verse><verse id="6">ut sciant hi qui ab ortu solis et qui ab occidente,
quoniam absque me non est :
ego Dominus, et non est alter :</verse><verse id="7">formans lucem et creans tenebras,
faciens pacem et creans malum :
ego Dominus faciens omnia hæc.</verse><verse id="8">Rorate, cæli, desuper,
et nubes pluant justum ;
aperiatur terra, et germinet Salvatorem,
et justitia oriatur simul :
ego Dominus creavi eum.</verse><verse id="9">Væ qui contradicit fictori suo,
testa de samiis terræ !
Numquid dicet lutum figulo suo : Quid facis,
et opus tuum absque manibus est ?</verse><verse id="10">Væ qui dicit patri : Quid generas ?
et mulieri : Quid parturis ?</verse><verse id="11">Hæc dicit Dominus,
Sanctus Israël, plastes ejus :
Ventura interrogate me ;
super filios meos et super opus manuum mearum mandate mihi.</verse><verse id="12">Ego feci terram,
et hominem super eam creavi ego :
manus meæ tetenderunt cælos,
et omni militiæ eorum mandavi.</verse><verse id="13">Ego suscitavi eum ad justitiam,
et omnes vias ejus dirigam ;
ipse ædificabit civitatem meam,
et captivitatem meam dimittet,
non in pretio neque in muneribus,
dicit Dominus Deus exercituum.</verse><verse id="14">Hæc dicit Dominus :
Labor Ægypti, et negotiatio Æthiopiæ,
et Sabaim viri sublimes
ad te transibunt, et tui erunt ;
post te ambulabunt,
vincti manicis pergent, et te adorabunt,
teque deprecabuntur.
Tantum in te est Deus,
et non est absque te deus.</verse><verse id="15">Vere tu es Deus absconditus,
Deus Israël, salvator.</verse><verse id="16">Confusi sunt, et erubuerunt omnes :
simul abierunt in confusionem fabricatores errorum.</verse><verse id="17">Israël salvatus est in Domino salute æterna ;
non confundemini, et non erubescetis usque in sæculum sæculi.</verse><verse id="18">Quia hæc dicit Dominus
creans cælos,
ipse Deus formans terram
et faciens eam, ipse plastes ejus ;
non in vanum creavit eam :
ut habitaretur formavit eam :
Ego Dominus, et non est alius.</verse><verse id="19">Non in abscondito locutus sum,
in loco terræ tenebroso ;
non dixi semini Jacob frustra :
Quærite me :
ego Dominus loquens justitiam,
annuntians recta.</verse><verse id="20">Congregamini, et venite, et accedite simul
qui salvati estis ex gentibus :
nescierunt qui levant lignum sculpturæ suæ,
et rogant deum non salvantem.</verse><verse id="21">Annuntiate, et venite,
et consiliamini simul.
Quis auditum fecit hoc ab initio,
ex tunc prædixit illud ?
numquid non ego Dominus,
et non est ultra deus absque me ?
Deus justus, et salvans non est præter me.</verse><verse id="22">Convertimini ad me, et salvi eritis,
omnes fines terræ,
quia ego Deus, et non est alius.</verse><verse id="23">In memetipso juravi ;
egredietur de ore meo justitiæ verbum,
et non revertetur :
quia mihi curvabitur omne genu,
et jurabit omnis lingua.</verse><verse id="24">Ergo in Domino, dicet,
meæ sunt justitiæ et imperium ;
ad eum venient, et confundentur
omnes qui repugnant ei.</verse><verse id="25">In Domino justificabitur, et laudabitur
omne semen Israël.</verse></chapter><chapter id="46"><verse id="1">Confractus est Bel, contritus est Nabo ;
facta sunt simulacra eorum bestiis et jumentis,
onera vestra gravi pondere
usque ad lassitudinem.</verse><verse id="2">Contabuerunt, et contrita sunt simul ;
non potuerunt salvare portantem,
et anima eorum in captivitatem ibit.</verse><verse id="3">Audite me, domus Jacob,
et omne residuum domus Israël ;
qui portamini a meo utero,
qui gestamini a mea vulva.</verse><verse id="4">Usque ad senectam ego ipse,
et usque ad canos ego portabo ;
ego feci, et ego feram ;
ego portabo, et salvabo.</verse><verse id="5">Cui assimilastis me, et adæquastis,
et comparastis me, et fecistis similem ?</verse><verse id="6">Qui confertis aurum de sacculo,
et argentum statera ponderatis,
conducentes aurificem ut faciat deum,
et procidunt, et adorant.</verse><verse id="7">Portant illum in humeris gestantes,
et ponentes in loco suo,
et stabit, ac de loco suo non movebitur :
sed et cum clamaverint ad eum, non audiet ;
de tribulatione non salvabit eos.</verse><verse id="8">Mementote istud, et confundamini ;
redite, prævaricatores, ad cor.</verse><verse id="9">Recordamini prioris sæculi,
quoniam ego sum Deus, et non est ultra deus,
nec est similis mei.</verse><verse id="10">Annuntians ab exordio novissimum,
et ab initio quæ necdum facta sunt,
dicens : Consilium meum stabit,
et omnis voluntas mea fiet.</verse><verse id="11">Vocans ab oriente avem,
et de terra longinqua virum voluntatis meæ :
et locutus sum, et adducam illud ;
creavi et faciam illud.</verse><verse id="12">Audite me, duro corde,
qui longe estis a justitia.</verse><verse id="13">Prope feci justitiam meam, non elongabitur,
et salus mea non morabitur.
Dabo in Sion salutem,
et in Israël gloriam meam.</verse></chapter><chapter id="47"><verse id="1">Descende, sede in pulvere,
virgo filia Babylon :
sede in terra ; non est solium
filiæ Chaldæorum,
quia ultra non vocaberis
mollis et tenera.</verse><verse id="2">Tolle molam, et mole farinam ;
denuda turpitudinem tuam ;
discooperi humerum, revela crura,
transi flumina.</verse><verse id="3">Revelabitur ignominia tua,
et videbitur opprobrium tuum ;
ultionem capiam, et non resistet mihi homo.</verse><verse id="4">Redemptor noster, Dominus exercituum nomen illius,
Sanctus Israël.</verse><verse id="5">Sede tacens, et intra in tenebras,
filia Chaldæorum,
quia non vocaberis ultra
domina regnorum.</verse><verse id="6">Iratus sum super populum meum :
contaminavi hæreditatem meam,
et dedi eos in manu tua :
non posuisti eis misericordias ;
super senem aggravasti jugum tuum valde.</verse><verse id="7">Et dixisti : In sempiternum ero domina.
Non posuisti hæc super cor tuum,
neque recordata es novissimi tui.</verse><verse id="8">Et nunc audi hæc delicata,
et habitans confidenter,
quæ dicis in corde tuo :
Ego sum, et non est præter me amplius ;
non sedebo vidua,
et ignorabo sterilitatem.</verse><verse id="9">Venient tibi duo hæc
subito in die una,
sterilitas et viduitas :
universa venerunt super te,
propter multitudinem maleficiorum tuorum,
et propter duritiam incantatorum tuorum vehementem.</verse><verse id="10">Et fiduciam habuisti in malitia tua,
et dixisti : Non est qui videat me.
Sapientia tua et scientia tua,
hæc decepit te.
Et dixisti in corde tuo :
Ego sum, et præter me non est altera.</verse><verse id="11">Veniet super te malum,
et nescies ortum ejus ;
et irruet super te calamitas
quam non poteris expiare ;
veniet super te repente miseria
quam nescies.</verse><verse id="12">Sta cum incantatoribus tuis
et cum multitudine maleficiorum tuorum,
in quibus laborasti ab adolescentia tua,
si forte quod prosit tibi,
aut si possis fieri fortior.</verse><verse id="13">Defecisti in multitudine consiliorum tuorum.
Stent, et salvent te
augures cæli,
qui contemplabantur sidera,
et supputabant menses,
ut ex eis annuntiarent ventura tibi.</verse><verse id="14">Ecce facti sunt quasi stipula,
ignis combussit eos ;
non liberabunt animam suam
de manu flammæ ;
non sunt prunæ quibus calefiant,
nec focus ut sedeant ad eum.</verse><verse id="15">Sic facta sunt tibi in quibuscumque laboraveras :
negotiatores tui ab adolescentia tua,
unusquisque in via sua erraverunt ;
non est qui salvet te.</verse></chapter><chapter id="48"><verse id="1">Audite hæc, domus Jacob,
qui vocamini nomine Israël,
et de aquis Juda existis ;
qui juratis in nomine Domini,
et Dei Israël recordamini
non in veritate neque in justitia.</verse><verse id="2">De civitate enim sancta vocati sunt,
et super Deum Israël constabiliti sunt :
Dominus exercituum nomen ejus.</verse><verse id="3">Priora ex tunc annuntiavi,
et ex ore meo exierunt, et audita feci ea :
repente operatus sum, et venerunt.</verse><verse id="4">Scivi enim quia durus es tu,
et nervus ferreus cervix tua,
et frons tua ærea.</verse><verse id="5">Prædixi tibi ex tunc ;
antequam venirent, indicavi tibi,
ne forte diceres : Idola mea fecerunt hæc,
et sculptilia mea et conflatilia mandaverunt ista.</verse><verse id="6">Quæ audisti, vide omnia ;
vos autem, num annuntiastis ?
Audita feci tibi nova ex tunc,
et conservata sunt quæ nescis.</verse><verse id="7">Nunc creata sunt et non ex tunc ;
et ante diem, et non audisti ea,
ne forte dicas : Ecce ego cognovi ea.</verse><verse id="8">Neque audisti, neque cognovisti,
neque ex tunc aperta est auris tua :
scio enim quia prævaricans prævaricaberis,
et transgressorem ex utero vocavi te.</verse><verse id="9">Propter nomen meum longe faciam furorem meum,
et laude mea infrenabo te,
ne intereas.</verse><verse id="10">Ecce excoxi te, sed non quasi argentum ;
elegi te in camino paupertatis.</verse><verse id="11">Propter me, propter me faciam,
ut non blasphemer ;
et gloriam meam alteri non dabo.</verse><verse id="12">Audi me, Jacob,
et Israël, quem ego voco :
ego ipse, ego primus,
et ego novissimus.</verse><verse id="13">Manus quoque mea fundavit terram,
et dextera mea mensa est cælos ;
ego vocabo eos,
et stabunt simul.</verse><verse id="14">Congregamini, omnes vos, et audite :
quis de eis annuntiavit hæc ?
Dominus dilexit eum, faciet voluntatem suam in Babylone,
et brachium suum in Chaldæis.</verse><verse id="15">Ego, ego locutus sum, et vocavi eum ;
adduxi eum, et directa est via ejus.</verse><verse id="16">Accedite ad me et audite hoc :
non a principio in abscondito locutus sum :
ex tempore antequam fieret, ibi eram :
et nunc Dominus Deus misit me,
et spiritus ejus.</verse><verse id="17">Hæc dicit Dominus, redemptor tuus,
Sanctus Israël :
Ego Dominus Deus tuus,
docens te utilia,
gubernans te in via qua ambulas.</verse><verse id="18">Utinam attendisses mandata mea :
facta fuisset sicut flumen pax tua,
et justitia tua sicut gurgites maris :</verse><verse id="19">et fuisset quasi arena semen tuum,
et stirps uteri tui ut lapilli ejus ;
non interisset et non fuisset attritum
nomen ejus a facie mea.</verse><verse id="20">Egredimini de Babylone, fugite a Chaldæis,
in voce exsultationis annuntiate :
auditum facite hoc,
et efferte illud usque ad extrema terræ.
Dicite : Redemit Dominus
servum suum Jacob.</verse><verse id="21">Non sitierunt in deserto, cum educeret eos :
aquam de petra produxit eis,
et scidit petram, et fluxerunt aquæ.</verse><verse id="22">Non est pax impiis, dicit Dominus.</verse></chapter><chapter id="49"><verse id="1">Audite, insulæ,
et attendite, populi de longe :
Dominus ab utero vocavit me ;
de ventre matris meæ recordatus est nominis mei.</verse><verse id="2">Et posuit os meum quasi gladium acutum,
in umbra manus suæ protexit me,
et posuit me sicut sagittam electam :
in pharetra sua abscondit me.</verse><verse id="3">Et dixit mihi : Servus meus es tu Israël,
quia in te gloriabor.</verse><verse id="4">Et ego dixi : In vacuum laboravi ;
sine causa et vane fortitudinem meam consumpsi :
ergo judicium meum cum Domino,
et opus meum cum Deo meo.</verse><verse id="5">Et nunc dicit Dominus,
formans me ex utero servum sibi,
ut reducam Jacob ad eum,
et Israël non congregabitur ;
et glorificatus sum in oculis Domini,
et Deus meus factus est fortitudo mea.</verse><verse id="6">Et dixit : Parum est ut sis mihi servus
ad suscitandas tribus Jacob,
et fæces Israël convertendas :
ecce dedi te in lucem gentium,
ut sis salus mea
usque ad extremum terræ.</verse><verse id="7">Hæc dicit Dominus,
redemptor Israël, Sanctus ejus,
ad contemptibilem animam, ad abominatam gentem,
ad servum dominorum :
Reges videbunt,
et consurgent principes, et adorabunt
propter Dominum, quia fidelis est,
et Sanctum Israël qui elegit te.</verse><verse id="8">Hæc dicit Dominus :
In tempore placito exaudivi te,
et in die salutis auxiliatus sum tui :
et servavi te, et dedi te in fœdus populi,
ut suscitares terram,
et possideres hæreditates dissipatas ;</verse><verse id="9">ut diceres his qui vincti sunt : Exite,
et his qui in tenebris : Revelamini.
Super vias pascentur,
et in omnibus planis pascua eorum.</verse><verse id="10">Non esurient neque sitient,
et non percutiet eos æstus et sol,
quia miserator eorum reget eos,
et ad fontes aquarum potabit eos.</verse><verse id="11">Et ponam omnes montes meos in viam,
et semitæ meæ exaltabuntur.</verse><verse id="12">Ecce isti de longe venient,
et ecce illi ab aquilone et mari,
et isti de terra australi.</verse><verse id="13">Laudate, cæli, et exsulta, terra ;
jubilate, montes, laudem,
quia consolatus est Dominus populum suum,
et pauperum suorum miserebitur.</verse><verse id="14">Et dixit Sion : Dereliquit me Dominus,
et Dominus oblitus est mei.</verse><verse id="15">Numquid oblivisci potest mulier infantem suum,
ut non misereatur filio uteri sui ?
Etsi illa oblita fuerit,
ego tamen non obliviscar tui.</verse><verse id="16">Ecce in manibus meis descripsi te ;
muri tui coram oculis meis semper.</verse><verse id="17">Venerunt structores tui ;
destruentes te et dissipantes a te exibunt.</verse><verse id="18">Leva in circuitu oculos tuos, et vide :
omnes isti congregati sunt, venerunt tibi.
Vivo ego, dicit Dominus,
quia omnibus his velut ornamento vestieris,
et circumdabis tibi eos quasi sponsa ;</verse><verse id="19">quia deserta tua, et solitudines tuæ,
et terra ruinæ tuæ,
nunc angusta erunt præ habitatoribus ;
et longe fugabuntur qui absorbebant te.</verse><verse id="20">Adhuc dicent in auribus tuis
filii sterilitatis tuæ :
Angustus est mihi locus ;
fac spatium mihi ut habitem.</verse><verse id="21">Et dices in corde tuo :
Quis genuit mihi istos ?
ego sterilis et non pariens,
transmigrata, et captiva ;
et istos quis enutrivit ?
ego destituta et sola ;
et isti ubi erant ?</verse><verse id="22">Hæc dicit Dominus Deus :
Ecce levabo ad gentes manum meam,
et ad populos exaltabo signum meum :
et afferent filios tuos in ulnis,
et filias tuas super humeros portabunt.</verse><verse id="23">Et erunt reges nutritii tui,
et reginæ nutrices tuæ ;
vultu in terram demisso adorabunt te,
et pulverem pedum tuorum lingent.
Et scies quia ego Dominus,
super quo non confundentur qui exspectant eum.</verse><verse id="24">Numquid tolletur a forti præda ?
aut quod captum fuerit a robusto, salvum esse poterit ?</verse><verse id="25">Quia hæc dicit Dominus :
Equidem, et captivitas a forti tolletur,
et quod ablatum fuerit a robusto, salvabitur.
Eos vero qui judicaverunt te, ego judicabo,
et filios tuos ego salvabo.</verse><verse id="26">Et cibabo hostes tuos carnibus suis,
et quasi musto, sanguine suo inebriabuntur,
et sciet omnis caro
quia ego Dominus salvans te,
et redemptor tuus fortis Jacob.</verse></chapter><chapter id="50"><verse id="1">Hæc dicit Dominus :
Quis est hic liber repudii matris vestræ,
quo dimisi eam ?
aut quis est creditor meus,
cui vendidi vos ?
Ecce in iniquitatibus vestris venditi estis,
et in sceleribus vestris dimisi matrem vestram.</verse><verse id="2">Quia veni, et non erat vir ;
vocavi, et non erat qui audiret.
Numquid abbreviata et parvula facta est manus mea,
ut non possim redimere ?
aut non est in me virtus ad liberandum ?
Ecce in increpatione mea desertum faciam mare,
ponam flumina in siccum ;
computrescent pisces sine aqua,
et morientur in siti.</verse><verse id="3">Induam cælos tenebris,
et saccum ponam operimentum eorum.</verse><verse id="4">Dominus dedit mihi
linguam eruditam,
ut sciam sustentare eum qui lassus est verbo.
Erigit mane,
mane erigit mihi aurem,
ut audiam quasi magistrum.</verse><verse id="5">Dominus Deus aperuit mihi aurem,
ego autem non contradico :
retrorsum non abii.</verse><verse id="6">Corpus meum dedi percutientibus,
et genas meas vellentibus ;
faciem meam non averti ab increpantibus
et conspuentibus in me.</verse><verse id="7">Dominus Deus auxiliator meus,
ideo non sum confusus ;
ideo posui faciem meam ut petram durissimam,
et scio quoniam non confundar.</verse><verse id="8">Juxta est qui justificat me ; quis contradicet mihi ?
Stemus simul ;
quis est adversarius meus ? accedat ad me.</verse><verse id="9">Ecce Dominus Deus auxiliator meus ;
quis est qui condemnet me ?
Ecce omnes quasi vestimentum conterentur ;
tinea comedet eos.</verse><verse id="10">Quis ex vobis timens Dominum,
audiens vocem servi sui ?
Qui ambulavit in tenebris,
et non est lumen ei,
speret in nomine Domini,
et innitatur super Deum suum.</verse><verse id="11">Ecce vos omnes accendentes ignem,
accincti flammis :
ambulate in lumine ignis vestri,
et in flammis quas succendistis ;
de manu mea factum est hoc vobis :
in doloribus dormietis.</verse></chapter><chapter id="51"><verse id="1">Audite me, qui sequimini quod justum est,
et quæritis Dominum ;
attendite ad petram unde excisi estis,
et ad cavernam laci de qua præcisi estis.</verse><verse id="2">Attendite ad Abraham, patrem vestrum,
et ad Saram, quæ peperit vos :
quia unum vocavi eum,
et benedixi ei, et multiplicavi eum.</verse><verse id="3">Consolabitur ergo Dominus Sion,
et consolabitur omnes ruinas ejus :
et ponet desertum ejus quasi delicias,
et solitudinem ejus quasi hortum Domini.
Gaudium et lætitia invenietur in ea,
gratiarum actio et vox laudis.</verse><verse id="4">Attendite ad me, popule meus,
et tribus mea, me audite :
quia lex a me exiet,
et judicium meum in lucem populorum requiescet.</verse><verse id="5">Prope est justus meus, egressus est salvator meus,
et brachia mea populos judicabunt ;
me insulæ exspectabunt,
et brachium meum sustinebunt.</verse><verse id="6">Levate in cælum oculos vestros,
et videte sub terra deorsum :
quia cæli sicut fumus liquescent,
et terra sicut vestimentum atteretur,
et habitatores ejus sicut hæc interibunt :
salus autem mea in sempiternum erit,
et justitia mea non deficiet.</verse><verse id="7">Audite me, qui scitis justum,
populus meus, lex mea in corde eorum :
nolite timere opprobrium hominum,
et blasphemias eorum ne metuatis :</verse><verse id="8">sicut enim vestimentum, sic comedet eos vermis,
et sicut lanam, sic devorabit eos tinea :
salus autem mea in sempiternum erit,
et justitia mea in generationes generationum.</verse><verse id="9">Consurge, consurge, induere fortitudinem,
brachium Domini !
consurge sicut in diebus antiquis,
in generationibus sæculorum.
Numquid non tu percussisti superbum,
vulnerasti draconem ?</verse><verse id="10">numquid non tu siccasti mare,
aquam abyssi vehementis ;
qui posuisti profundum maris viam,
ut transirent liberati ?</verse><verse id="11">Et nunc qui redempti sunt a Domino, revertentur,
et venient in Sion laudantes,
et lætitia sempiterna super capita eorum :
gaudium et lætitiam tenebunt ;
fugiet dolor et gemitus.</verse><verse id="12">Ego, ego ipse consolabor vos.
Quis tu, ut timeres ab homine mortali,
et a filio hominis qui quasi fœnum ita arescet ?</verse><verse id="13">Et oblitus es Domini, factoris tui,
qui tetendit cælos et fundavit terram ;
et formidasti jugiter tota die
a facie furoris ejus qui te tribulabat,
et paraverat ad perdendum.
Ubi nunc est furor tribulantis ?</verse><verse id="14">Cito veniet gradiens ad aperiendum ;
et non interficiet usque ad internecionem,
nec deficiet panis ejus.</verse><verse id="15">Ego autem sum Dominus Deus tuus,
qui conturbo mare, et intumescunt fluctus ejus :
Dominus exercituum nomen meum.</verse><verse id="16">Posui verba mea in ore tuo,
et in umbra manus meæ protexi te,
ut plantes cælos, et fundes terram,
et dicas ad Sion : Populus meus es tu.</verse><verse id="17">Elevare, elevare,
consurge, Jerusalem,
quæ bibisti de manu Domini
calicem iræ ejus ;
usque ad fundum calicis soporis bibisti,
et potasti usque ad fæces.</verse><verse id="18">Non est qui sustentet eam,
ex omnibus filiis quos genuit ;
et non est qui apprehendat manum ejus,
ex omnibus filiis quos enutrivit.</verse><verse id="19">Duo sunt quæ occurrerunt tibi ;
quis contristabitur super te ?
Vastitas, et contritio, et fames, et gladius ;
quis consolabitur te ?</verse><verse id="20">Filii tui projecti sunt, dormierunt
in capite omnium viarum
sicut oryx illaqueatus,
pleni indignatione Domini,
increpatione Dei tui.</verse><verse id="21">Idcirco audi hoc, paupercula,
et ebria non a vino.</verse><verse id="22">Hæc dicit dominator tuus Dominus,
et Deus tuus, qui pugnabit pro populo suo :
Ecce tuli de manu tua
calicem soporis,
fundum calicis indignationis meæ :
non adjicies ut bibas illum ultra.</verse><verse id="23">Et ponam illum in manu eorum qui te humiliaverunt,
et dixerunt animæ tuæ :
Incurvare, ut transeamus ;
et posuisti ut terram corpus tuum,
et quasi viam transeuntibus.</verse></chapter><chapter id="52"><verse id="1">Consurge, consurge, induere fortitudine tua, Sion !
induere vestimentis gloriæ tuæ,
Jerusalem, civitas Sancti,
quia non adjiciet ultra ut pertranseat per te
incircumcisus et immundus.</verse><verse id="2">Excutere de pulvere, consurge ;
sede, Jerusalem !
solve vincula colli tui,
captiva filia Sion.</verse><verse id="3">Quia hæc dicit Dominus :
Gratis venundati estis,
et sine argento redimemini.</verse><verse id="4">Quia hæc dicit Dominus Deus :
In Ægyptum descendit populus meus in principio, ut colonus esset ibi,
et Assur absque ulla causa calumniatus est eum.</verse><verse id="5">Et nunc quid mihi est hic, dicit Dominus,
quoniam ablatus est populus meus gratis ?
Dominatores ejus inique agunt, dicit Dominus,
et jugiter tota die nomen meum blasphematur.</verse><verse id="6">Propter hoc sciet populus meus nomen meum
in die illa :
quia ego ipse qui loquebar, ecce adsum.</verse><verse id="7">Quam pulchri super montes pedes annuntiantis
et prædicantis pacem ;
annuntiantis bonum,
prædicantis salutem,
dicentis Sion :
Regnabit Deus tuus !</verse><verse id="8">Vox speculatorum tuorum : levaverunt vocem,
simul laudabunt,
quia oculo ad oculum videbunt
cum converterit Dominus Sion.</verse><verse id="9">Gaudete, et laudate simul,
deserta Jerusalem,
quia consolatus est Dominus populum suum ;
redemit Jerusalem.</verse><verse id="10">Paravit Dominus brachium sanctum suum
in oculis omnium gentium ;
et videbunt omnes fines terræ
salutare Dei nostri.</verse><verse id="11">Recedite, recedite ; exite inde,
pollutum nolite tangere ;
exite de medio ejus ; mundamini,
qui fertis vasa Domini.</verse><verse id="12">Quoniam non in tumultu exibitis,
nec in fuga properabitis ;
præcedet enim vos Dominus,
et congregabit vos Deus Israël.</verse><verse id="13">Ecce intelliget servus meus,
exaltabitur et elevabitur, et sublimis erit valde.</verse><verse id="14">Sicut obstupuerunt super te multi,
sic inglorius erit inter viros aspectus ejus,
et forma ejus inter filios hominum.</verse><verse id="15">Iste asperget gentes multas ;
super ipsum continebunt reges os suum :
quia quibus non est narratum de eo viderunt,
et qui non audierunt contemplati sunt.</verse></chapter><chapter id="53"><verse id="1">Quis credidit auditui nostro ?
et brachium Domini cui revelatum est ?</verse><verse id="2">Et ascendet sicut virgultum coram eo,
et sicut radix de terra sitienti.
Non est species ei, neque decor,
et vidimus eum,
et non erat aspectus, et desideravimus eum :</verse><verse id="3">despectum, et novissimum virorum,
virum dolorum, et scientem infirmitatem,
et quasi absconditus vultus ejus et despectus,
unde nec reputavimus eum.</verse><verse id="4">Vere languores nostros ipse tulit,
et dolores nostros ipse portavit ;
et nos putavimus eum quasi leprosum,
et percussum a Deo, et humiliatum.</verse><verse id="5">Ipse autem vulneratus est propter iniquitates nostras ;
attritus est propter scelera nostra :
disciplina pacis nostræ super eum,
et livore ejus sanati sumus.</verse><verse id="6">Omnes nos quasi oves erravimus,
unusquisque in viam suam declinavit :
et posuit Dominus in eo
iniquitatem omnium nostrum.</verse><verse id="7">Oblatus est quia ipse voluit,
et non aperuit os suum ;
sicut ovis ad occisionem ducetur,
et quasi agnus coram tondente se obmutescet,
et non aperiet os suum.</verse><verse id="8">De angustia, et de judicio sublatus est.
Generationem ejus quis enarrabit ?
quia abscissus est de terra viventium :
propter scelus populi mei percussi eum.</verse><verse id="9">Et dabit impios pro sepultura,
et divitem pro morte sua,
eo quod iniquitatem non fecerit,
neque dolus fuerit in ore ejus.</verse><verse id="10">Et Dominus voluit conterere eum in infirmitate.
Si posuerit pro peccato animam suam,
videbit semen longævum,
et voluntas Domini in manu ejus dirigetur.</verse><verse id="11">Pro eo quod laboravit anima ejus,
videbit et saturabitur.
In scientia sua justificabit
ipse justus servus meus multos,
et iniquitates eorum ipse portabit.</verse><verse id="12">Ideo dispertiam ei plurimos,
et fortium dividet spolia,
pro eo quod tradidit in mortem animam suam,
et cum sceleratis reputatus est,
et ipse peccata multorum tulit,
et pro transgressoribus rogavit.</verse></chapter><chapter id="54"><verse id="1">Lauda, sterilis, quæ non paris ;
decanta laudem, et hinni, quæ non pariebas :
quoniam multi filii desertæ
magis quam ejus quæ habet virum, dicit Dominus.</verse><verse id="2">Dilata locum tentorii tui,
et pelles tabernaculorum tuorum extende :
ne parcas :
longos fac funiculos tuos,
et clavos tuos consolida.</verse><verse id="3">Ad dexteram enim et ad lævam penetrabis,
et semen tuum gentes hæreditabit,
et civitates desertas inhabitabit.</verse><verse id="4">Noli timere, quia non confunderis,
neque erubesces ; non enim te pudebit,
quia confusionis adolescentiæ tuæ oblivisceris,
et opprobrii viduitatis tuæ non recordaberis amplius.</verse><verse id="5">Quia dominabitur tui qui fecit te,
Dominus exercituum nomen ejus,
et redemptor tuus, Sanctus Israël :
Deus omnis terræ vocabitur.</verse><verse id="6">Quia ut mulierem derelictam et mœrentem spiritu
vocavit te Dominus,
et uxorem ab adolescentia abjectam,
dixit Deus tuus.</verse><verse id="7">Ad punctum in modico dereliqui te,
et in miserationibus magnis congregabo te.</verse><verse id="8">In momento indignationis abscondi
faciem meam parumper a te ;
et in misericordia sempiterna misertus sum tui,
dixit redemptor tuus, Dominus.</verse><verse id="9">Sicut in diebus Noë istud mihi est,
cui juravi ne inducerem aquas Noë ultra super terram ;
sic juravi ut non irascar tibi,
et non increpem te.</verse><verse id="10">Montes enim commovebuntur,
et colles contremiscent ;
misericordia autem mea non recedet a te,
et fœdus pacis meæ non movebitur,
dixit miserator tuus Dominus.</verse><verse id="11">Paupercula, tempestate convulsa absque ulla consolatione,
ecce ego sternam per ordinem lapides tuos,
et fundabo te in sapphiris :</verse><verse id="12">et ponam jaspidem propugnacula tua,
et portas tuas in lapides sculptos,
et omnes terminos tuos in lapides desiderabiles ;</verse><verse id="13">universos filios tuos doctos a Domino,
et multitudinem pacis filiis tuis.</verse><verse id="14">Et in justitia fundaberis :
recede procul a calumnia, quia non timebis,
et a pavore, quia non appropinquabit tibi.</verse><verse id="15">Ecce accola veniet qui non erat mecum,
advena quondam tuus adjungetur tibi.</verse><verse id="16">Ecce ego creavi fabrum
sufflantem in igne prunas,
et proferentem vas in opus suum ;
et ego creavi interfectorem ad disperdendum.</verse><verse id="17">Omne vas quod fictum est contra te, non dirigetur,
et omnem linguam resistentem tibi in judicio, judicabis.
Hæc est hæreditas servorum Domini,
et justitia eorum apud me, dicit Dominus.</verse></chapter><chapter id="55"><verse id="1">Omnes sitientes, venite ad aquas,
et qui non habetis argentum,
properate, emite, et comedite :
venite, emite absque argento
et absque ulla commutatione
vinum et lac.</verse><verse id="2">Quare appenditis argentum non in panibus,
et laborem vestrum non in saturitate ?
Audite, audientes me, et comedite bonum,
et delectabitur in crassitudine anima vestra.</verse><verse id="3">Inclinate aurem vestram, et venite ad me ;
audite, et vivet anima vestra,
et feriam vobiscum pactum sempiternum,
misericordias David fideles.</verse><verse id="4">Ecce testem populis dedi eum,
ducem ac præceptorem gentibus.</verse><verse id="5">Ecce gentem quam nesciebas vocabis,
et gentes quæ te non cognoverunt ad te current,
propter Dominum Deum tuum,
et Sanctum Israël, quia glorificavit te.</verse><verse id="6">Quærite Dominum dum inveniri potest ;
invocate eum dum prope est.</verse><verse id="7">Derelinquat impius viam suam,
et vir iniquus cogitationes suas,
et revertatur ad Dominum, et miserebitur ejus ;
et ad Deum nostrum, quoniam multus est ad ignoscendum.</verse><verse id="8">Non enim cogitationes meæ cogitationes vestræ,
neque viæ vestræ viæ meæ, dicit Dominus.</verse><verse id="9">Quia sicut exaltantur cæli a terra,
sic exaltatæ sunt viæ meæ a viis vestris,
et cogitationes meæ a cogitationibus vestris.</verse><verse id="10">Et quomodo descendit imber et nix de cælo,
et illuc ultra non revertitur,
sed inebriat terram, et infundit eam,
et germinare eam facit,
et dat semen serenti,
et panem comedenti :</verse><verse id="11">sic erit verbum meum quod egredietur de ore meo ;
non revertetur ad me vacuum,
sed faciet quæcumque volui,
et prosperabitur in his ad quæ misi illud.</verse><verse id="12">Quia in lætitia egrediemini,
et in pace deducemini ;
montes et colles cantabunt coram vobis laudem,
et omnia ligna regionis plaudent manu.</verse><verse id="13">Pro saliunca ascendet abies,
et pro urtica crescet myrtus ;
et erit Dominus nominatus
in signum æternum quod non auferetur.</verse></chapter><chapter id="56"><verse id="1">Hæc dicit Dominus :
Custodite judicium, et facite justitiam,
quia juxta est salus mea ut veniat,
et justitia mea ut reveletur.</verse><verse id="2">Beatus vir qui facit hoc,
et filius hominis qui apprehendet istud,
custodiens sabbatum ne polluat illud,
custodiens manus suas ne faciat omne malum.</verse><verse id="3">Et non dicat filius advenæ qui adhæret Domino, dicens :
Separatione dividet me Dominus a populo suo ;
et non dicat eunuchus :
Ecce ego lignum aridum.</verse><verse id="4">Quia hæc dicit Dominus eunuchis :
Qui custodierint sabbata mea,
et elegerint quæ ego volui,
et tenuerint fœdus meum,</verse><verse id="5">dabo eis in domo mea et in muris meis
locum, et nomen
melius a filiis et filiabus :
nomen sempiternum dabo eis,
quod non peribit.</verse><verse id="6">Et filios advenæ, qui adhærent Domino,
ut colant eum, et diligant nomen ejus,
ut sint ei in servos ;
omnem custodientem sabbatum ne polluat illud,
et tenentem fœdus meum ;</verse><verse id="7">adducam eos in montem sanctum meum,
et lætificabo eos in domo orationis meæ ;
holocausta eorum et victimæ eorum placebunt mihi super altari meo,
quia domus mea domus orationis vocabitur
cunctis populis.</verse><verse id="8">Ait Dominus Deus,
qui congregat dispersos Israël :
Adhuc congregabo ad eum
congregatos ejus.</verse><verse id="9">Omnes bestiæ agri,
venite ad devorandum,
universæ bestiæ saltus.</verse><verse id="10">Speculatores ejus cæci omnes ;
nescierunt universi :
canes muti non valentes latrare,
videntes vana, dormientes,
et amantes somnia.</verse><verse id="11">Et canes imprudentissimi
nescierunt saturitatem ;
ipsi pastores
ignoraverunt intelligentiam :
omnes in viam suam declinaverunt ;
unusquisque ad avaritiam suam, a summo usque ad novissimum.</verse><verse id="12">Venite, sumamus vinum,
et impleamur ebrietate ;
et erit sicut hodie, sic et cras,
et multo amplius.</verse></chapter><chapter id="57"><verse id="1">Justus perit,
et non est qui recogitet in corde suo ;
et viri misericordiæ colliguntur,
quia non est qui intelligat :
a facie enim malitiæ collectus est justus.</verse><verse id="2">Veniat pax ;
requiescat in cubili suo
qui ambulavit in directione sua.</verse><verse id="3">Vos autem accedite huc,
filii auguratricis,
semen adulteri et fornicariæ.</verse><verse id="4">Super quem lusistis ?
super quem dilatastis os,
et ejecistis linguam ?
Numquid non vos filii scelesti,
semen mendax,</verse><verse id="5">qui consolamini in diis
subter omne lignum frondosum,
immolantes parvulos in torrentibus,
subter eminentes petras ?</verse><verse id="6">In partibus torrentis pars tua ;
hæc est sors tua :
et ipsis effudisti libamen,
obtulisti sacrificium.
Numquid super his non indignabor ?</verse><verse id="7">Super montem excelsum et sublimem
posuisti cubile tuum,
et illuc ascendisti
ut immolares hostias.</verse><verse id="8">Et post ostium, et retro postem,
posuisti memoriale tuum.
Quia juxta me discooperuisti,
et suscepisti adulterum, dilatasti cubile tuum,
et pepigisti cum eis fœdus ;
dilexisti stratum eorum
manu aperta.</verse><verse id="9">Et ornasti te regi unguento,
et multiplicasti pigmenta tua.
Misisti legatos tuos procul,
et humiliata es usque ad inferos.</verse><verse id="10">In multitudine viæ tuæ laborasti ;
non dixisti : Quiescam.
Vitam manus tuæ invenisti ;
propterea non rogasti.</verse><verse id="11">Pro quo sollicita timuisti,
quia mentita es,
et mei non es recordata,
neque cogitasti in corde tuo ?
Quia ego tacens et quasi non videns,
et mei oblita es.</verse><verse id="12">Ego annuntiabo justitiam tuam,
et opera tua non proderunt tibi.</verse><verse id="13">Cum clamaveris, liberent te congregati tui,
et omnes eos auferet ventus,
tollet aura.
Qui autem fiduciam habet mei, hæreditabit terram,
et possidebit montem sanctum meum.</verse><verse id="14">Et dicam : Viam facite, præbete iter ; declinate de semita,
auferte offendicula de via populi mei.</verse><verse id="15">Quia hæc dicit Excelsus,
et Sublimis, habitans æternitatem, et sanctum nomen ejus :
in excelso et in sancto habitans,
et cum contrito et humili spiritu :
ut vivificet spiritum humilium,
et vivificet cor contritorum.</verse><verse id="16">Non enim in sempiternum litigabo,
neque usque ad finem irascar,
quia spiritus a facie mea egredietur,
et flatus ego faciam.</verse><verse id="17">Propter iniquitatem avaritiæ ejus iratus sum, et percussi eum.
Abscondi a te faciem meam, et indignatus sum ;
et abiit vagus in via cordis sui.</verse><verse id="18">Vias ejus vidi, et sanavi eum ;
et reduxi eum, et reddidi consolationes
ipsi, et lugentibus ejus.</verse><verse id="19">Creavi fructum labiorum pacem ;
pacem ei qui longe est et qui prope,
dixit Dominus, et sanavi eum.</verse><verse id="20">Impii autem quasi mare fervens,
quod quiescere non potest,
et redundant fluctus ejus in conculcationem et lutum.</verse><verse id="21">Non est pax impiis, dicit Dominus Deus.</verse></chapter><chapter id="58"><verse id="1">Clama, ne cesses,
quasi tuba exalta vocem tuam,
et annuntia populo meo scelera eorum,
et domui Jacob peccata eorum.</verse><verse id="2">Me etenim de die in diem quærunt,
et scire vias meas volunt,
quasi gens quæ justitiam fecerit,
et judicium Dei sui non dereliquerit.
Rogant me judicia justitiæ ;
appropinquare Deo volunt.</verse><verse id="3">Quare jejunavimus, et non aspexisti ;
humiliavimus animas nostras, et nescisti ?
Ecce in die jejunii vestri invenitur voluntas vestra,
et omnes debitores vestros repetitis.</verse><verse id="4">Ecce ad lites et contentiones jejunatis,
et percutitis pugno impie.
Nolite jejunare sicut usque ad hanc diem,
ut audiatur in excelso clamor vester.</verse><verse id="5">Numquid tale est jejunium quod elegi,
per diem affligere hominem animam suam ?
numquid contorquere quasi circulum caput suum,
et saccum et cinerem sternere ?
numquid istud vocabis jejunium,
et diem acceptabilem Domino ?</verse><verse id="6">Nonne hoc est magis jejunium quod elegi ?
Dissolve colligationes impietatis,
solve fasciculos deprimentes,
dimitte eos qui confracti sunt liberos,
et omne onus dirumpe ;</verse><verse id="7">frange esurienti panem tuum,
et egenos vagosque induc in domum tuam ;
cum videris nudum, operi eum,
et carnem tuam ne despexeris.</verse><verse id="8">Tunc erumpet quasi mane lumen tuum ;
et sanitas tua citius orietur,
et anteibit faciem tuam justitia tua,
et gloria Domini colliget te.</verse><verse id="9">Tunc invocabis, et Dominus exaudiet ;
clamabis, et dicet : Ecce adsum.
Si abstuleris de medio tui catenam,
et desieris extendere digitum et loqui quod non prodest ;</verse><verse id="10">cum effuderis esurienti animam tuam,
et animam afflictam repleveris,
orietur in tenebris lux tua,
et tenebræ tuæ erunt sicut meridies.</verse><verse id="11">Et requiem tibi dabit Dominus semper,
et implebit splendoribus animam tuam,
et ossa tua liberabit ;
et eris quasi hortus irriguus,
et sicut fons aquarum
cujus non deficient aquæ.</verse><verse id="12">Et ædificabuntur in te deserta sæculorum,
fundamenta generationis et generationis suscitabis ;
et vocaberis ædificator sepium,
avertens semitas in quietem.</verse><verse id="13">Si averteris a sabbato pedem tuum
facere voluntatem tuam in die sancto meo,
et vocaveris sabbatum delicatum,
et sanctum Domini gloriosum,
et glorificaveris eum dum non facis vias tuas,
et non invenitur voluntas tua, ut loquaris sermonem :</verse><verse id="14">tunc delectaberis super Domino,
et sustollam te super altitudines terræ,
et cibabo te hæreditate Jacob patris tui :
os enim Domini locutum est.</verse></chapter><chapter id="59"><verse id="1">Ecce non est abbreviata manus Domini, ut salvare nequeat,
neque aggravata est auris ejus, ut non exaudiat.</verse><verse id="2">Sed iniquitates vestræ diviserunt
inter vos et Deum vestrum ;
et peccata vestra absconderunt faciem ejus a vobis,
ne exaudiret.</verse><verse id="3">Manus enim vestræ pollutæ sunt sanguine,
et digiti vestri iniquitate ;
labia vestra locuta sunt mendacium,
et lingua vestra iniquitatem fatur.</verse><verse id="4">Non est qui invocet justitiam,
neque est qui judicet vere :
sed confidunt in nihilo, et loquuntur vanitates ;
conceperunt laborem, et pepererunt iniquitatem.</verse><verse id="5">Ova aspidum ruperunt,
et telas araneæ texuerunt.
Qui comederit de ovis eorum, morietur ;
et quod confotum est, erumpet in regulum.</verse><verse id="6">Telæ eorum non erunt in vestimentum,
neque operientur operibus suis ;
opera eorum opera inutilia,
et opus iniquitatis in manibus eorum.</verse><verse id="7">Pedes eorum ad malum currunt,
et festinant ut effundant sanguinem innocentem ;
cogitationes eorum cogitationes inutiles :
vastitas et contritio in viis eorum.</verse><verse id="8">Viam pacis nescierunt,
et non est judicium in gressibus eorum ;
semitæ eorum incurvatæ sunt eis :
omnis qui calcat in eis, ignorat pacem.</verse><verse id="9">Propter hoc elongatum est judicium a nobis,
et non apprehendet nos justitia.
Exspectavimus lucem, et ecce tenebræ ;
splendorem, et in tenebris ambulavimus.</verse><verse id="10">Palpavimus sicut cæci parietem,
et quasi absque oculis attrectavimus :
impegimus meridie quasi in tenebris ;
in caliginosis quasi mortui.</verse><verse id="11">Rugiemus quasi ursi omnes,
et quasi columbæ meditantes gememus :
exspectavimus judicium, et non est ;
salutem, et elongata est a nobis.</verse><verse id="12">Multiplicatæ sunt enim iniquitates nostræ coram te,
et peccata nostra responderunt nobis,
quia scelera nostra nobiscum
et iniquitates nostras cognovimus.</verse><verse id="13">Peccare et mentiri contra Dominum,
et aversi sumus ne iremus post tergum Dei nostri,
ut loqueremur calumniam et transgressionem ;
concepimus et locuti sumus de corde verba mendacii.</verse><verse id="14">Et conversum est retrorsum judicium,
et justitia longe stetit,
quia corruit in platea veritas,
et æquitas non potuit ingredi.</verse><verse id="15">Et facta est veritas in oblivionem,
et qui recessit a malo, prædæ patuit.
Et vidit Dominus, et malum apparuit in oculis ejus,
quia non est judicium.</verse><verse id="16">Et vidit quia non est vir,
et aporiatus est, quia non est qui occurrat ;
et salvavit sibi brachium suum,
et justitia ejus ipsa confirmavit eum.</verse><verse id="17">Indutus est justitia ut lorica,
et galea salutis in capite ejus ;
indutus est vestimentis ultionis,
et opertus est quasi pallio zeli :</verse><verse id="18">sicut ad vindictam quasi ad retributionem
indignationis hostibus suis,
et vicissitudinem inimicis suis ;
insulis vicem reddet.</verse><verse id="19">Et timebunt qui ab occidente nomen Domini,
et qui ab ortu solis gloriam ejus,
cum venerit quasi fluvius violentus
quem spiritus Domini cogit ;</verse><verse id="20">et venerit Sion redemptor,
et eis qui redeunt ab iniquitate in Jacob,
dicit Dominus.</verse><verse id="21">Hoc fœdus meum cum eis,
dicit Dominus :
spiritus meus qui est in te,
et verba mea quæ posui in ore tuo,
non recedent de ore tuo,
et de ore seminis tui,
et de ore seminis seminis tui, dicit Dominus,
amodo et usque in sempiternum.</verse></chapter><chapter id="60"><verse id="1">Surge, illuminare, Jerusalem, quia venit lumen tuum,
et gloria Domini super te orta est.</verse><verse id="2">Quia ecce tenebræ operient terram,
et caligo populos ;
super te autem orietur Dominus,
et gloria ejus in te videbitur.</verse><verse id="3">Et ambulabunt gentes in lumine tuo,
et reges in splendore ortus tui.</verse><verse id="4">Leva in circuitu oculos tuos, et vide :
omnes isti congregati sunt, venerunt tibi ;
filii tui de longe venient
et filiæ tuæ de latere surgent.</verse><verse id="5">Tunc videbis, et afflues ;
mirabitur et dilatabitur cor tuum :
quando conversa fuerit ad te multitudo maris ;
fortitudo gentium venerit tibi.</verse><verse id="6">Inundatio camelorum operiet te,
dromedarii Madian et Epha ;
omnes de Saba venient,
aurum et thus deferentes,
et laudem Domino annuntiantes.</verse><verse id="7">Omne pecus Cedar congregabitur tibi ;
arietes Nabaioth ministrabunt tibi :
offerentur super placabili altari meo,
et domum majestatis meæ glorificabo.</verse><verse id="8">Qui sunt isti qui ut nubes volant,
et quasi columbæ ad fenestras suas ?</verse><verse id="9">Me enim insulæ exspectant,
et naves maris in principio,
ut adducam filios tuos de longe ;
argentum eorum, et aurum eorum cum eis,
nomini Domini Dei tui,
et Sancto Israël, quia glorificavit te.</verse><verse id="10">Et ædificabunt filii peregrinorum muros tuos,
et reges eorum ministrabunt tibi ;
in indignatione enim mea percussi te,
et in reconciliatione mea misertus sum tui.</verse><verse id="11">Et aperientur portæ tuæ jugiter ;
die ac nocte non claudentur,
ut afferatur ad te fortitudo gentium,
et reges earum adducantur.</verse><verse id="12">Gens enim et regnum quod non servierit tibi peribit,
et gentes solitudine vastabuntur.</verse><verse id="13">Gloria Libani ad te veniet,
abies, et buxus, et pinus simul
ad ornandum locum sanctificationis meæ ;
et locum pedum meorum glorificabo.</verse><verse id="14">Et venient ad te curvi filii eorum qui humiliaverunt te,
et adorabunt vestigia pedum tuorum omnes qui detrahebant tibi :
et vocabunt te civitatem Domini,
Sion Sancti Israël.</verse><verse id="15">Pro eo quod fuisti derelicta
et odio habita,
et non erat qui per te transiret :
ponam te in superbiam sæculorum,
gaudium in generationem et generationem :</verse><verse id="16">et suges lac gentium,
et mamilla regum lactaberis ;
et scies quia ego Dominus salvans te,
et redemptor tuus, Fortis Jacob.</verse><verse id="17">Pro ære afferam aurum,
et pro ferro afferam argentum,
et pro lignis æs,
et pro lapidibus ferrum :
et ponam visitationem tuam pacem,
et præpositos tuos justitiam.</verse><verse id="18">Non audietur ultra iniquitas in terra tua ;
vastitas et contritio in terminis tuis :
et occupabit salus muros tuos,
et portas tuas laudatio.</verse><verse id="19">Non erit tibi amplius sol ad lucendum per diem,
nec splendor lunæ illuminabit te :
sed erit tibi Dominus in lucem sempiternam,
et Deus tuus in gloriam tuam.</verse><verse id="20">Non occidet ultra sol tuus,
et luna tua non minuetur,
quia erit tibi Dominus in lucem sempiternam,
et complebuntur dies luctus tui.</verse><verse id="21">Populus autem tuus omnes justi ;
in perpetuum hæreditabunt terram :
germen plantationis meæ,
opus manus meæ ad glorificandum.</verse><verse id="22">Minimus erit in mille,
et parvulus in gentem fortissimam.
Ego Dominus in tempore ejus
subito faciam istud.</verse></chapter><chapter id="61"><verse id="1">Spiritus Domini super me,
eo quod unxerit Dominus me ;
ad annuntiandum mansuetis misit me,
ut mederer contritis corde,
et prædicarem captivis indulgentiam,
et clausis apertionem ;</verse><verse id="2">ut prædicarem annum placabilem Domino,
et diem ultionis Deo nostro ;
ut consolarer omnes lugentes,</verse><verse id="3">ut ponerem lugentibus Sion,
et darem eis coronam pro cinere,
oleum gaudii pro luctu,
pallium laudis pro spiritu mœroris ;
et vocabuntur in ea fortes justitiæ,
plantatio Domini ad glorificandum.</verse><verse id="4">Et ædificabunt deserta a sæculo,
et ruinas antiquas erigent,
et instaurabunt civitates desertas,
dissipatas in generationem et generationem.</verse><verse id="5">Et stabunt alieni, et pascent pecora vestra,
et filii peregrinorum agricolæ et vinitores vestri erunt.</verse><verse id="6">Vos autem sacerdotes Domini vocabimini :
Ministri Dei nostri, dicetur vobis,
fortitudinem gentium comedetis,
et in gloria earum superbietis.</verse><verse id="7">Pro confusione vestra duplici et rubore,
laudabunt partem suam ;
propter hoc in terra sua duplicia possidebunt,
lætitia sempiterna erit eis.</verse><verse id="8">Quia ego Dominus diligens judicium,
et odio habens rapinam in holocausto ;
et dabo opus eorum in veritate,
et fœdus perpetuum feriam eis.</verse><verse id="9">Et scient in gentibus semen eorum,
et germen eorum in medio populorum ;
omnes qui viderint eos cognoscent illos,
quia isti sunt semen cui benedixit Dominus.</verse><verse id="10">Gaudens gaudebo in Domino,
et exsultabit anima mea in Deo meo,
quia induit me vestimentis salutis,
et indumento justitiæ circumdedit me,
quasi sponsum decoratum corona,
et quasi sponsam ornatam monilibus suis.</verse><verse id="11">Sicut enim terra profert germen suum,
et sicut hortus semen suum germinat,
sic Dominus Deus germinabit justitiam
et laudem coram universis gentibus.</verse></chapter><chapter id="62"><verse id="1">Propter Sion non tacebo,
et propter Jerusalem non quiescam,
donec egrediatur ut splendor justus ejus,
et salvator ejus ut lampas accendatur.</verse><verse id="2">Et videbunt gentes justum tuum,
et cuncti reges inclytum tuum ;
et vocabitur tibi nomen novum,
quod os Domini nominabit.</verse><verse id="3">Et eris corona gloriæ in manu Domini,
et diadema regni in manu Dei tui.</verse><verse id="4">Non vocaberis ultra Derelicta,
et terra tua non vocabitur amplius Desolata ;
sed vocaberis, Voluntas mea in ea,
et terra tua Inhabitata,
quia complacuit Domino in te,
et terra tua inhabitabitur.</verse><verse id="5">Habitabit enim juvenis cum virgine,
et habitabunt in te filii tui ;
et gaudebit sponsus super sponsam,
et gaudebit super te Deus tuus.</verse><verse id="6">Super muros tuos, Jerusalem, constitui custodes ;
tota die et tota nocte
in perpetuum non tacebunt.
Qui reminiscimini Domini, ne taceatis,</verse><verse id="7">et ne detis silentium ei,
donec stabiliat et donec ponat Jerusalem
laudem in terra.</verse><verse id="8">Juravit Dominus in dextera sua,
et in brachio fortitudinis suæ :
Si dedero triticum tuum ultra
cibum inimicis tuis ;
et si biberint filii alieni vinum tuum
in quo laborasti.</verse><verse id="9">Quia qui congregant illud, comedent,
et laudabunt Dominum ;
et qui comportant illud, bibent
in atriis sanctis meis.</verse><verse id="10">Transite, transite per portas,
præparate viam populo :
planum facite iter, eligite lapides,
et elevate signum ad populos.</verse><verse id="11">Ecce Dominus auditum fecit
in extremis terræ :
Dicite filiæ Sion :
Ecce Salvator tuus venit ;
ecce merces ejus cum eo,
et opus ejus coram illo.</verse><verse id="12">Et vocabunt eos, Populus sanctus,
redempti a Domino ;
tu autem vocaberis, Quæsita civitas,
et non Derelicta.</verse></chapter><chapter id="63"><verse id="1">Quis est iste, qui venit de Edom,
tinctis vestibus de Bosra ?
iste formosus in stola sua,
gradiens in multitudine fortitudinis suæ ?
Ego qui loquor justitiam,
et propugnator sum ad salvandum.</verse><verse id="2">Quare ergo rubrum est indumentum tuum,
et vestimenta tua sicut calcantium in torculari ?</verse><verse id="3">Torcular calcavi solus,
et de gentibus non est vir mecum ;
calcavi eos in furore meo,
et conculcavi eos in ira mea :
et aspersus est sanguis eorum super vestimenta mea,
et omnia indumenta mea inquinavi.</verse><verse id="4">Dies enim ultionis in corde meo ;
annus redemptionis meæ venit.</verse><verse id="5">Circumspexi, et non erat auxiliator ;
quæsivi, et non fuit qui adjuvaret :
et salvavit mihi brachium meum,
et indignatio mea ipsa auxiliata est mihi.</verse><verse id="6">Et conculcavi populos in furore meo,
et inebriavi eos in indignatione mea,
et detraxi in terram virtutem eorum.</verse><verse id="7">Miserationum Domini recordabor ;
laudem Domini
super omnibus quæ reddidit nobis Dominus,
et super multitudinem bonorum domui Israël,
quæ largitus est eis secundum indulgentiam suam,
et secundum multitudinem misericordiarum suarum.</verse><verse id="8">Et dixit : Verumtamen populus meus est,
filii non negantes ;
et factus est eis salvator.</verse><verse id="9">In omni tribulatione eorum non est tribulatus,
et angelus faciei ejus salvavit eos :
in dilectione sua et in indulgentia sua
ipse redemit eos,
et portavit eos, et elevavit eos
cunctis diebus sæculi.</verse><verse id="10">Ipsi autem ad iracundiam provocaverunt,
et afflixerunt spiritum Sancti ejus :
et conversus est eis in inimicum,
et ipse debellavit eos.</verse><verse id="11">Et recordatus est dierum sæculi Moysi, et populi sui.
Ubi est qui eduxit eos de mari
cum pastoribus gregis sui ?
Ubi est qui posuit in medio ejus
spiritum Sancti sui ;</verse><verse id="12">qui eduxit ad dexteram Moysen,
brachio majestatis suæ ;
qui scidit aquas ante eos,
ut faceret sibi nomen sempiternum ;</verse><verse id="13">qui eduxit eos per abyssos,
quasi equum in deserto
non impingentem ?</verse><verse id="14">Quasi animal in campo descendens,
spiritus Domini ductor ejus fuit.
Sic adduxisti populum tuum,
ut faceres tibi nomen gloriæ.</verse><verse id="15">Attende de cælo, et vide
de habitaculo sancto tuo, et gloriæ tuæ.
Ubi est zelus tuus, et fortitudo tua,
multitudo viscerum tuorum et miserationum tuarum ?
Super me continuerunt se.</verse><verse id="16">Tu enim pater noster :
et Abraham nescivit nos,
et Israël ignoravit nos :
tu, Domine, pater noster,
redemptor noster, a sæculo nomen tuum.</verse><verse id="17">Quare errare nos fecisti, Domine, de viis tuis ;
indurasti cor nostrum ne timeremus te ?
Convertere propter servos tuos,
tribus hæreditatis tuæ.</verse><verse id="18">Quasi nihilum possederunt populum sanctum tuum :
hostes nostri conculcaverunt sanctificationem tuam.</verse><verse id="19">Facti sumus quasi in principio, cum non dominareris nostri,
neque invocaretur nomen tuum super nos.</verse></chapter><chapter id="64"><verse id="1">Utinam dirumperes cælos, et descenderes ;
a facie tua montes defluerent ;</verse><verse id="2">sicut exustio ignis tabescerent,
aquæ arderent igni :
ut notum fieret nomen tuum inimicis tuis ;
a facie tua gentes turbarentur.</verse><verse id="3">Cum feceris mirabilia, non sustinebimus ;
descendisti, et a facie tua montes defluxerunt.</verse><verse id="4">A sæculo non audierunt, neque auribus perceperunt ;
oculus non vidit, Deus, absque te,
quæ præparasti exspectantibus te.</verse><verse id="5">Occurristi lætanti, et facienti justitiam ;
in viis tuis recordabuntur tui.
Ecce tu iratus es, et peccavimus ;
in ipsis fuimus semper, et salvabimur.</verse><verse id="6">Et facti sumus ut immundus omnes nos,
et quasi pannus menstruatæ universæ justitiæ nostræ ;
et cecidimus quasi folium universi,
et iniquitates nostræ quasi ventus abstulerunt nos.</verse><verse id="7">Non est qui invocet nomen tuum ;
qui consurgat, et teneat te.
Abscondisti faciem tuam a nobis,
et allisisti nos in manu iniquitatis nostræ.</verse><verse id="8">Et nunc, Domine, pater noster es tu,
nos vero lutum ;
et fictor noster tu,
et opera manuum tuarum omnes nos.</verse><verse id="9">Ne irascaris, Domine, satis,
et ne ultra memineris iniquitatis nostræ ;
ecce, respice, populus tuus omnes nos.</verse><verse id="10">Civitas Sancti tui facta est deserta,
Sion deserta facta est,
Jerusalem desolata est.</verse><verse id="11">Domus sanctificationis nostræ et gloriæ nostræ,
ubi laudaverunt te patres nostri,
facta est in exustionem ignis,
et omnia desiderabilia nostra versa sunt in ruinas.</verse><verse id="12">Numquid super his continebis te, Domine ;
tacebis, et affliges nos vehementer ?</verse></chapter><chapter id="65"><verse id="1">Quæsierunt me qui ante non interrogabant ;
invenerunt qui non quæsierunt me.
Dixi : Ecce ego, ecce ego,
ad gentem quæ non invocabat nomen meum.</verse><verse id="2">Expandi manus meas tota die
ad populum incredulum,
qui graditur in via non bona
post cogitationes suas.</verse><verse id="3">Populus qui ad iracundiam provocat me
ante faciem meam semper ;
qui immolant in hortis,
et sacrificant super lateres ;</verse><verse id="4">qui habitant in sepulchris,
et in delubris idolorum dormiunt ;
qui comedunt carnem suillam,
et jus profanum in vasis eorum ;</verse><verse id="5">qui dicunt : Recede a me,
non appropinques mihi, quia immundus es.
Isti fumus erunt in furore meo,
ignis ardens tota die.</verse><verse id="6">Ecce scriptum est coram me :
Non tacebo, sed reddam,
et retribuam in sinum eorum.</verse><verse id="7">Iniquitates vestras, et iniquitates patrum vestrorum simul,
dicit Dominus ;
qui sacrificaverunt super montes,
et super colles exprobraverunt mihi ;
et remetiar opus eorum primum
in sinu eorum.</verse><verse id="8">Hæc dicit Dominus :
Quomodo si inveniatur granum in botro,
et dicatur : Ne dissipes illud,
quoniam benedictio est :
sic faciam propter servos meos,
ut non disperdam totum.</verse><verse id="9">Et educam de Jacob semen,
et de Juda possidentem montes meos ;
et hæreditabunt eam electi mei,
et servi mei habitabunt ibi.</verse><verse id="10">Et erunt campestria in caulas gregum,
et vallis Achor in cubile armentorum,
populo meo qui requisierunt me.</verse><verse id="11">Et vos qui dereliquistis Dominum,
qui obliti estis montem sanctum meum,
qui ponitis fortunæ mensam,
et libatis super eam :</verse><verse id="12">numerabo vos in gladio,
et omnes in cæde corruetis :
pro eo quod vocavi, et non respondistis ;
locutus sum, et non audistis ;
et faciebatis malum in oculis meis,
et quæ nolui elegistis.</verse><verse id="13">Propter hoc hæc dicit Dominus Deus :
Ecce servi mei comedent,
et vos esurietis ;
ecce servi mei bibent,
et vos sitietis ;</verse><verse id="14">ecce servi mei lætabuntur,
et vos confundemini ;
ecce servi mei laudabunt præ exsultatione cordis,
et vos clamabitis præ dolore cordis,
et præ contritione spiritus ululabitis,</verse><verse id="15">et dimittetis nomen vestrum in juramentum electis meis ;
et interficiet te Dominus Deus,
et servos suos vocabit nomine alio :</verse><verse id="16">in quo qui benedictus est super terram
benedicetur in Deo, amen,
et qui jurat in terra
jurabit in Deo, amen :
quia oblivioni traditæ sunt angustiæ priores,
et quia absconditæ sunt ab oculis meis.</verse><verse id="17">Ecce enim ego creo cælos novos,
et terram novam ;
et non erunt in memoria priora,
et non ascendent super cor.</verse><verse id="18">Sed gaudebitis et exsultabitis usque in sempiternum
in his quæ ego creo :
quia ecce ego creo Jerusalem exsultationem,
et populum ejus gaudium.</verse><verse id="19">Et exsultabo in Jerusalem,
et gaudebo in populo meo,
et non audietur in eo ultra
vox fletus et vox clamoris.</verse><verse id="20">Non erit ibi amplius infans dierum,
et senex qui non impleat dies suos,
quoniam puer centum annorum morietur,
et peccator centum annorum maledictus erit.</verse><verse id="21">Et ædificabunt domos, et habitabunt ;
et plantabunt vineas, et comedent fructus earum.</verse><verse id="22">Non ædificabunt, et alius habitabit ;
non plantabunt, et alius comedet :
secundum enim dies ligni erunt dies populi mei,
et opera manuum eorum inveterabunt.</verse><verse id="23">Electi mei non laborabunt frustra,
neque generabunt in conturbatione,
quia semen benedictorum Domini est,
et nepotes eorum cum eis.</verse><verse id="24">Eritque antequam clament, ego exaudiam ;
adhuc illis loquentibus, ego audiam.</verse><verse id="25">Lupus et agnus pascentur simul,
leo et bos comedent paleas,
et serpenti pulvis panis ejus.
Non nocebunt, neque occident
in omni monte sancto meo, dicit Dominus.</verse></chapter><chapter id="66"><verse id="1">Hæc dicit Dominus : Cælum sedes mea,
terra autem scabellum pedum meorum.
Quæ est ista domus quam ædificabitis mihi ?
et quis est iste locus quietis meæ ?</verse><verse id="2">Omnia hæc manus mea fecit,
et facta sunt universa ista,
dicit Dominus ;
ad quem autem respiciam, nisi ad pauperculum,
et contritum spiritu, et trementem sermones meos ?</verse><verse id="3">Qui immolat bovem, quasi qui interficiat virum ;
qui mactat pecus, quasi qui excerebret canem ;
qui offert oblationem, quasi qui sanguinem suillum offerat ;
qui recordatur thuris, quasi qui benedicat idolo.
Hæc omnia elegerunt in viis suis,
et in abominationibus suis anima eorum delectata est.</verse><verse id="4">Unde et ego eligam illusiones eorum,
et quæ timebant adducam eis ;
quia vocavi, et non erat qui responderet ;
locutus sum, et non audierunt ;
feceruntque malum in oculis meis,
et quæ nolui elegerunt.</verse><verse id="5">Audite verbum Domini,
qui tremitis ad verbum ejus.
Dixerunt fratres vestri odientes vos,
et abjicientes propter nomen meum :
Glorificetur Dominus,
et videbimus in lætitia vestra ;
ipsi autem confundentur.</verse><verse id="6">Vox populi de civitate,
vox de templo,
vox Domini
reddentis retributionem inimicis suis.</verse><verse id="7">Antequam parturiret, peperit ;
antequam veniret partus ejus,
peperit masculum.</verse><verse id="8">Quis audivit umquam tale ?
et quis vidit huic simile ?
numquid parturiet terra in die una,
aut parietur gens simul,
quia parturivit et peperit
Sion filios suos ?</verse><verse id="9">Numquid ego qui alios parere facio, ipse non pariam ?
dicit Dominus.
Si ego, qui generationem ceteris tribuo, sterilis ero ?
ait Dominus Deus tuus.</verse><verse id="10">Lætamini cum Jerusalem et exsultate in ea,
omnes qui diligitis eam ;
gaudete cum ea gaudio,
universi qui lugetis super eam :</verse><verse id="11">ut sugatis et repleamini
ab ubere consolationis ejus ;
ut mulgeatis et deliciis affluatis
ab omnimoda gloria ejus.</verse><verse id="12">Quia hæc dicit Dominus :
Ecce ego declinabo super eam quasi fluvium pacis,
et quasi torrentem inundantem gloriam gentium,
quam sugetis :
ad ubera portabimini,
et super genua blandientur vobis.</verse><verse id="13">Quomodo si cui mater blandiatur,
ita ego consolabor vos,
et in Jerusalem consolabimini.</verse><verse id="14">Videbitis, et gaudebit cor vestrum,
et ossa vestra quasi herba germinabunt :
et cognoscetur manus Domini servis ejus,
et indignabitur inimicis suis.</verse><verse id="15">Quia ecce Dominus in igne veniet,
et quasi turbo quadrigæ ejus,
reddere in indignatione furorem suum
et increpationem suam in flamma ignis :</verse><verse id="16">quia in igne Dominus dijudicabit,
et in gladio suo ad omnem carnem ;
et multiplicabuntur interfecti a Domino,</verse><verse id="17">qui sanctificabantur et mundos se putabant in hortis
post januam intrinsecus,
qui comedebant carnem suillam,
et abominationem et murem :
simul consumentur, dicit Dominus.</verse><verse id="18">Ego autem opera eorum et cogitationes eorum
venio ut congregem,
cum omnibus gentibus et linguis :
et venient, et videbunt gloriam meam.</verse><verse id="19">Et ponam in eis signum,
et mittam ex eis qui salvati fuerint, ad gentes
in mare, in Africam, et Lydiam, tendentes sagittam ;
in Italiam et Græciam,
ad insulas longe,
ad eos qui non audierunt de me,
et non viderunt gloriam meam.
Et annuntiabunt gloriam meam gentibus ;</verse><verse id="20">et adducent omnes fratres vestros
de cunctis gentibus
donum Domino,
in equis, et in quadrigis, et in lecticis,
et in mulis, et in carrucis,
ad montem sanctum meum
Jerusalem, dicit Dominus :
quomodo si inferant filii Israël munus
in vase mundo in domum Domini.</verse><verse id="21">Et assumam ex eis
in sacerdotes et Levitas, dicit Dominus.</verse><verse id="22">Quia sicut cæli novi et terra nova,
quæ ego facio stare coram me, dicit Dominus,
sic stabit semen vestrum et nomen vestrum.</verse><verse id="23">Et erit mensis ex mense,
et sabbatum ex sabbato :
veniet omnis caro ut adoret coram facie mea,
dicit Dominus.</verse><verse id="24">Et egredientur, et videbunt cadavera
virorum qui prævaricati sunt in me ;
vermis eorum non morietur,
et ignis eorum non extinguetur :
et erunt usque ad satietatem visionis omni carni.</verse></chapter></book><book id="24" name="Jeremiæ" shortname="jer"><chapter id="1"><verse id="1">Verba Jeremiæ filii Helciæ, de sacerdotibus qui fuerunt in Anathoth, in terra Benjamin.</verse><verse id="2">Quod factum est verbum Domini ad eum in diebus Josiæ filii Amon, regis Juda, in tertiodecimo anno regni ejus.</verse><verse id="3">Et factum est in diebus Joakim filii Josiæ, regis Juda, usque ad consummationem undecimi anni Sedeciæ, filii Josiæ, regis Juda, usque ad transmigrationem Jerusalem, in mense quinto.</verse><verse id="4">Et factum est verbum Domini ad me, dicens :</verse><verse id="5">Priusquam te formarem in utero, novi te,
et antequam exires de vulva, sanctificavi te,
et prophetam in gentibus dedi te.</verse><verse id="6">Et dixi :
A, a, a, Domine Deus, ecce nescio loqui,
quia puer ego sum.</verse><verse id="7">Et dixit Dominus ad me :
Noli dicere : Puer sum :
quoniam ad omnia quæ mittam te ibis,
et universa quæcumque mandavero tibi loqueris.</verse><verse id="8">Ne timeas a facie eorum,
quia tecum ego sum ut eruam te,
dicit Dominus.</verse><verse id="9">Et misit Dominus manum suam, et tetigit os meum, et dixit Dominus ad me :
Ecce dedi verba mea in ore tuo :</verse><verse id="10">ecce constitui te hodie
super gentes et super regna,
ut evellas, et destruas,
et disperdas, et dissipes,
et ædifices, et plantes.</verse><verse id="11">Et factum est verbum Domini ad me, dicens :
Quid tu vides, Jeremia ?
Et dixi :
Virgam vigilantem ego video.</verse><verse id="12">Et dixit Dominus ad me :
Bene vidisti :
quia vigilabo ego super verbo meo,
ut faciam illud.</verse><verse id="13">Et factum est verbum Domini secundo ad me, dicens :
Quid tu vides ?
Et dixi :
Ollam succensam ego video,
et faciem ejus a facie aquilonis.</verse><verse id="14">Et dixit Dominus ad me :
Ab aquilone pandetur malum
super omnes habitatores terræ :</verse><verse id="15">quia ecce ego convocabo omnes cognationes regnorum aquilonis,
ait Dominus :
et venient, et ponent unusquisque solium suum
in introitu portarum Jerusalem,
et super omnes muros ejus in circuitu,
et super universas urbes Juda :</verse><verse id="16">et loquar judicia mea cum eis
super omnem malitiam eorum qui dereliquerunt me,
et libaverunt diis alienis,
et adoraverunt opus manuum suarum.</verse><verse id="17">Tu ergo, accinge lumbos tuos,
et surge, et loquere ad eos
omnia quæ ego præcipio tibi.
Ne formides a facie eorum,
nec enim timere te faciam vultum eorum.</verse><verse id="18">Ego quippe dedi te hodie in civitatem munitam,
et in columnam ferream,
et in murum æreum,
super omnem terram,
regibus Juda, principibus ejus,
et sacerdotibus, et populo terræ.</verse><verse id="19">Et bellabunt adversum te,
et non prævalebunt,
quia ego tecum sum, ait Dominus, ut liberem te.</verse></chapter><chapter id="2"><verse id="1">Et factum est verbum Domini ad me, dicens :</verse><verse id="2">Vade, et clama in auribus Jerusalem, dicens :
Hæc dicit Dominus :
Recordatus sum tui, miserans adolescentiam tuam,
et caritatem desponsationis tuæ,
quando secuta es me in deserto,
in terra quæ non seminatur.</verse><verse id="3">Sanctus Israël Domino,
primitiæ frugum ejus :
omnes qui devorant eum delinquunt :
mala venient super eos,
dicit Dominus.</verse><verse id="4">Audite verbum Domini, domus Jacob,
et omnes cognationes domus Israël.</verse><verse id="5">Hæc dicit Dominus :
Quid invenerunt patres vestri in me iniquitatis,
quia elongaverunt a me,
et ambulaverunt post vanitatem,
et vani facti sunt ?</verse><verse id="6">Et non dixerunt : Ubi est Dominus
qui ascendere nos fecit de terra Ægypti ;
qui traduxit nos per desertum,
per terram inhabitabilem et inviam,
per terram sitis, et imaginem mortis,
per terram in qua non ambulavit vir,
neque habitavit homo ?</verse><verse id="7">Et induxi vos in terram Carmeli,
ut comederetis fructum ejus et optima illius :
et ingressi contaminastis terram meam,
et hæreditatem meam posuistis in abominationem.</verse><verse id="8">Sacerdotes non dixerunt : Ubi est Dominus ?
et tenentes legem nescierunt me,
et pastores prævaricati sunt in me,
et prophetæ prophetaverunt in Baal,
et idola secuti sunt.</verse><verse id="9">Propterea adhuc judicio contendam vobiscum, ait Dominus,
et cum filiis vestris disceptabo.</verse><verse id="10">Transite ad insulas Cethim, et videte :
et in Cedar mittite, et considerate vehementer :
et videte si factum est hujuscemodi :</verse><verse id="11">si mutavit gens deos suos,
et certe ipsi non sunt dii :
populus vero meus mutavit gloriam suam in idolum.</verse><verse id="12">Obstupescite, cæli, super hoc,
et portæ ejus, desolamini vehementer, dicit Dominus.</verse><verse id="13">Duo enim mala fecit populus meus :
me dereliquerunt fontem aquæ vivæ,
et foderunt sibi cisternas, cisternas dissipatas,
quia continere non valent aquas.</verse><verse id="14">Numquid servus est Israël, aut vernaculus ?
quare ergo factus est in prædam ?</verse><verse id="15">Super eum rugierunt leones,
et dederunt vocem suam :
posuerunt terram ejus in solitudinem.
Civitates ejus exustæ sunt,
et non est qui habitet in eis.</verse><verse id="16">Filii quoque Mempheos et Taphnes
constupraverunt te usque ad verticem.</verse><verse id="17">Numquid non istud factum est tibi,
quia dereliquisti Dominum Deum tuum
eo tempore quo ducebat te per viam ?</verse><verse id="18">Et nunc quid tibi vis in via Ægypti,
ut bibas aquam turbidam ?
et quid tibi cum via Assyriorum,
ut bibas aquam fluminis ?</verse><verse id="19">Arguet te malitia tua,
et aversio tua increpabit te.
Scito et vide quia malum et amarum est
reliquisse te Dominum Deum tuum,
et non esse timorem mei apud te,
dicit Dominus Deus exercituum.</verse><verse id="20">A sæculo confregisti jugum meum :
rupisti vincula mea,
et dixisti : Non serviam.
In omni enim colle sublimi,
et sub omni ligno frondoso,
tu prosternebaris meretrix.</verse><verse id="21">Ego autem plantavi te vineam electam,
omne semen verum :
quomodo ergo conversa es mihi in pravum,
vinea aliena ?</verse><verse id="22">Si laveris te nitro,
et multiplicaveris tibi herbam borith,
maculata es in iniquitate tua coram me,
dicit Dominus Deus.</verse><verse id="23">Quomodo dicis : Non sum polluta ;
post Baalim non ambulavi ?
Vide vias tuas in convalle ;
scito quid feceris :
cursor levis explicans vias suas.</verse><verse id="24">Onager assuetus in solitudine,
in desiderio animæ suæ attraxit ventum amoris sui :
nullus avertet eam :
omnes qui quærunt eam non deficient :
in menstruis ejus invenient eam.</verse><verse id="25">Prohibe pedem tuum a nuditate,
et guttur tuum a siti.
Et dixisti : Desperavi : nequaquam faciam :
adamavi quippe alienos,
et post eos ambulabo.</verse><verse id="26">Quomodo confunditur fur quando deprehenditur,
sic confusi sunt domus Israël,
ipsi et reges eorum,
principes, et sacerdotes, et prophetæ eorum,</verse><verse id="27">dicentes ligno : Pater meus es tu :
et lapidi : Tu me genuisti.
Verterunt ad me tergum et non faciem,
et in tempore afflictionis suæ dicent :
Surge, et libera nos.</verse><verse id="28">Ubi sunt dii tui quos fecisti tibi ?
surgant, et liberent te in tempore afflictionis tuæ :
secundum numerum quippe civitatum tuarum erant dii tui, Juda.</verse><verse id="29">Quid vultis mecum judicio contendere ?
omnes dereliquistis me, dicit Dominus.</verse><verse id="30">Frustra percussi filios vestros :
disciplinam non receperunt.
Devoravit gladius vester prophetas vestros :
quasi leo vastator</verse><verse id="31">generatio vestra.
Videte verbum Domini :
numquid solitudo factus sum Israëli,
aut terra serotina ?
quare ergo dixit populus meus : Recessimus ;
non veniemus ultra ad te ?</verse><verse id="32">Numquid obliviscetur virgo ornamenti sui,
aut sponsa fasciæ pectoralis suæ ?
populus vero meus oblitus est mei diebus innumeris.</verse><verse id="33">Quid niteris bonam ostendere viam tuam
ad quærendam dilectionem,
quæ insuper et malitias tuas docuisti vias tuas,</verse><verse id="34">et in alis tuis inventus est sanguis animarum pauperum et innocentum ?
non in fossis inveni eos,
sed in omnibus quæ supra memoravi.</verse><verse id="35">Et dixisti : Absque peccato et innocens ego sum,
et propterea avertatur furor tuus a me.
Ecce ego judicio contendam tecum,
eo quod dixeris : Non peccavi.</verse><verse id="36">Quam vilis facta es nimis, iterans vias tuas !
et ab Ægypto confunderis,
sicut confusa es ab Assur.</verse><verse id="37">Nam et ab ista egredieris,
et manus tuæ erunt super caput tuum :
quoniam obtrivit Dominus confidentiam tuam,
et nihil habebis prosperum in ea.</verse></chapter><chapter id="3"><verse id="1">Vulgo dicitur : Si dimiserit vir uxorem suam,
et recedens ab eo duxerit virum alterum,
numquid revertetur ad eam ultra ?
numquid non polluta et contaminata erit mulier illa ?
Tu autem fornicata es cum amatoribus multis :
tamen revertere ad me, dicit Dominus,
et ego suscipiam te.</verse><verse id="2">Leva oculos tuos in directum,
et vide ubi non prostrata sis.
In viis sedebas,
exspectans eos quasi latro in solitudine :
et polluisti terram in fornicationibus tuis, et in malitiis tuis.</verse><verse id="3">Quam ob rem prohibitæ sunt stillæ pluviarum,
et serotinus imber non fuit.
Frons mulieris meretricis facta est tibi ;
noluisti erubescere.</verse><verse id="4">Ergo saltem amodo voca me :
Pater meus, dux virginitatis meæ tu es :</verse><verse id="5">numquid irasceris in perpetuum,
aut perseverabis in finem ?
ecce locuta es, et fecisti mala, et potuisti.</verse><verse id="6">Et dixit Dominus ad me in diebus Josiæ regis :
Numquid vidisti quæ fecerit aversatrix Israël ?
Abiit sibimet super omnem montem excelsum,
et sub omni ligno frondoso,
et fornicata est ibi.</verse><verse id="7">Et dixi, cum fecisset hæc omnia :
Ad me revertere :
et non est reversa.
Et vidit prævaricatrix soror ejus Juda</verse><verse id="8">quia pro eo quod mœchata esset aversatrix Israël,
dimisissem eam,
et dedissem ei libellum repudii :
et non timuit prævaricatrix Juda soror ejus,
sed abiit, et fornicata est etiam ipsa :</verse><verse id="9">et facilitate fornicationis suæ contaminavit terram,
et mœchata est cum lapide et ligno :</verse><verse id="10">et in omnibus his non est reversa ad me
prævaricatrix soror ejus Juda
in toto corde suo,
sed in mendacio, ait Dominus.</verse><verse id="11">Et dixit Dominus ad me : Justificavit animam suam aversatrix Israël, comparatione prævaricatricis Judæ.</verse><verse id="12">Vade, et clama sermones istos contra aquilonem, et dices :
Revertere, aversatrix Israël, ait Dominus,
et non avertam faciem meam a vobis,
quia sanctus ego sum, dicit Dominus,
et non irascar in perpetuum.</verse><verse id="13">Verumtamen scito iniquitatem tuam,
quia in Dominum Deum tuum prævaricata es,
et dispersisti vias tuas alienis sub omni ligno frondoso,
et vocem meam non audisti, ait Dominus.</verse><verse id="14">Convertimini, filii revertentes, dicit Dominus,
quia ego vir vester :
et assumam vos unum de civitate,
et duos de cognatione,
et introducam vos in Sion.</verse><verse id="15">Et dabo vobis pastores juxta cor meum,
et pascent vos scientia et doctrina.</verse><verse id="16">Cumque multiplicati fueritis,
et creveritis in terra in diebus illis, ait Dominus,
non dicent ultra :
Arca testamenti Domini :
neque ascendet super cor, neque recordabuntur illius,
nec visitabitur, nec fiet ultra.</verse><verse id="17">In tempore illo vocabunt Jerusalem solium Domini :
et congregabuntur ad eam omnes gentes
in nomine Domini in Jerusalem,
et non ambulabunt post pravitatem cordis sui pessimi.</verse><verse id="18">In diebus illis ibit domus Juda ad domum Israël,
et venient simul de terra aquilonis
ad terram quam dedi patribus vestris.</verse><verse id="19">Ego autem dixi :
Quomodo ponam te in filios,
et tribuam tibi terram desiderabilem,
hæreditatem præclaram exercituum gentium ?
Et dixi : Patrem vocabis me,
et post me ingredi non cessabis.</verse><verse id="20">Sed quomodo si contemnat mulier amatorem suum,
sic contempsit me domus Israël,
dicit Dominus.</verse><verse id="21">Vox in viis audita est,
ploratus et ululatus filiorum Israël :
quoniam iniquam fecerunt viam suam ;
obliti sunt Domini Dei sui.</verse><verse id="22">Convertimini, filii revertentes,
et sanabo aversiones vestras.
Ecce nos venimus ad te :
tu enim es Dominus Deus noster.</verse><verse id="23">Vere mendaces erant colles,
et multitudo montium :
vere in Domino Deo nostro salus Israël.</verse><verse id="24">Confusio comedit laborem patrum nostrorum ab adolescentia nostra :
greges eorum, et armenta eorum,
filios eorum, et filias eorum.</verse><verse id="25">Dormiemus in confusione nostra,
et operiet nos ignominia nostra :
quoniam Domino Deo nostro peccavimus nos, et patres nostri,
ab adolescentia nostra usque ad diem hanc :
et non audivimus vocem Domini Dei nostri.</verse></chapter><chapter id="4"><verse id="1">Si reverteris, Israël, ait Dominus,
ad me convertere :
si abstuleris offendicula tua a facie mea,
non commoveberis.</verse><verse id="2">Et jurabis : Vivit Dominus in veritate, et in judicio, et in justitia :
et benedicent eum gentes,
ipsumque laudabunt.</verse><verse id="3">Hæc enim dicit Dominus viro Juda et Jerusalem :
Novate vobis novale,
et nolite serere super spinas.</verse><verse id="4">Circumcidimini Domino,
et auferte præputia cordium vestrorum,
viri Juda, et habitatores Jerusalem :
ne forte egrediatur ut ignis indignatio mea,
et succendatur, et non sit qui extinguat,
propter malitiam cogitationum vestrarum.</verse><verse id="5">Annuntiate in Juda, et in Jerusalem auditum facite :
loquimini, et canite tuba in terra,
clamate fortiter, et dicite :
Congregamini, et ingrediamur civitates munitas.</verse><verse id="6">Levate signum in Sion ;
confortamini, nolite stare :
quia malum ego adduco ab aquilone,
et contritionem magnam.</verse><verse id="7">Ascendit leo de cubili suo,
et prædo gentium se levavit :
egressus est de loco suo ut ponat terram tuam in solitudinem :
civitates tuæ vastabuntur,
remanentes absque habitatore.</verse><verse id="8">Super hoc accingite vos ciliciis ;
plangite, et ululate :
quia non est aversa ira furoris Domini a nobis.</verse><verse id="9">Et erit in die illa, dicit Dominus :
peribit cor regis, et cor principum,
et obstupescent sacerdotes,
et prophetæ consternabuntur.</verse><verse id="10">Et dixi :
Heu ! heu ! heu ! Domine Deus,
ergone decepisti populum istum et Jerusalem,
dicens : Pax erit vobis :
et ecce pervenit gladius usque ad animam ?</verse><verse id="11">In tempore illo dicetur populo huic et Jerusalem :
Ventus urens in viis quæ sunt in deserto viæ filiæ populi mei,
non ad ventilandum et ad purgandum.</verse><verse id="12">Spiritus plenus ex his veniet mihi,
et nunc ego loquar judicia mea cum eis.</verse><verse id="13">Ecce quasi nubes ascendet,
et quasi tempestas currus ejus :
velociores aquilis equi illius.
Væ nobis, quoniam vastati sumus.</verse><verse id="14">Lava a malitia cor tuum, Jerusalem, ut salva fias :
usquequo morabuntur in te cogitationes noxiæ ?</verse><verse id="15">Vox enim annuntiantis a Dan,
et notum facientis idolum de monte Ephraim.</verse><verse id="16">Dicite gentibus : Ecce auditum est in Jerusalem
custodes venire de terra longinqua,
et dare super civitates Juda vocem suam :</verse><verse id="17">quasi custodes agrorum facti sunt super eam in gyro,
quia me ad iracundiam provocavit, dicit Dominus.</verse><verse id="18">Viæ tuæ et cogitationes tuæ fecerunt hæc tibi :
ista malitia tua, quia amara,
quia tetigit cor tuum.</verse><verse id="19">Ventrem meum, ventrem meum doleo ;
sensus cordis mei turbati sunt in me.
Non tacebo, quoniam vocem buccinæ audivit anima mea,
clamorem prælii.</verse><verse id="20">Contritio super contritionem vocata est,
et vastata est omnis terra :
repente vastata sunt tabernacula mea ;
subito pelles meæ.</verse><verse id="21">Usquequo videbo fugientem ;
audiam vocem buccinæ ?</verse><verse id="22">Quia stultus populus meus me non cognovit :
filii insipientes sunt et vecordes :
sapientes sunt ut faciant mala,
bene autem facere nescierunt.</verse><verse id="23">Aspexi terram, et ecce vacua erat et nihili ;
et cælos, et non erat lux in eis.</verse><verse id="24">Vidi montes, et ecce movebantur :
et omnes colles conturbati sunt.</verse><verse id="25">Intuitus sum, et non erat homo :
et omne volatile cæli recessit.</verse><verse id="26">Aspexi, et ecce Carmelus desertus,
et omnes urbes ejus destructæ sunt a facie Domini,
et a facie iræ furoris ejus.</verse><verse id="27">Hæc enim dicit Dominus :
Deserta erit omnis terra,
sed tamen consummationem non faciam.</verse><verse id="28">Lugebit terra, et mœrebunt cæli desuper,
eo quod locutus sum.
Cogitavi, et non pœnituit me,
nec aversus sum ab eo.</verse><verse id="29">A voce equitis et mittentis sagittam fugit omnis civitas :
ingressi sunt ardua, et ascenderunt rupes :
universæ urbes derelictæ sunt,
et non habitat in eis homo.</verse><verse id="30">Tu autem vastata, quid facies ?
cum vestieris te coccino,
cum ornata fueris monili aureo,
et pinxeris stibio oculos tuos,
frustra componeris :
contempserunt te amatores tui ;
animam tuam quærent.</verse><verse id="31">Vocem enim quasi parturientis audivi,
angustias ut puerperæ :
vox filiæ Sion intermorientis,
expandentisque manus suas :
Væ mihi, quia defecit anima mea propter interfectos !</verse></chapter><chapter id="5"><verse id="1">Circuite vias Jerusalem,
et aspicite, et considerate,
et quærite in plateis ejus,
an inveniatis virum facientem judicium,
et quærentem fidem :
et propitius ero ei.</verse><verse id="2">Quod si etiam : Vivit Dominus, dixerint,
et hoc falso jurabunt.</verse><verse id="3">Domine, oculi tui respiciunt fidem :
percussisti eos, et non doluerunt ;
attrivisti eos, et renuerunt accipere disciplinam :
induraverunt facies suas supra petram,
et noluerunt reverti.</verse><verse id="4">Ego autem dixi : Forsitan pauperes sunt et stulti,
ignorantes viam Domini,
judicium Dei sui.</verse><verse id="5">Ibo igitur ad optimates, et loquar eis :
ipsi enim cognoverunt viam Domini,
judicium Dei sui :
et ecce magis hi simul confregerunt jugum ;
ruperunt vincula.</verse><verse id="6">Idcirco percussit eos leo de silva ;
lupus ad vesperam vastavit eos :
pardus vigilans super civitates eorum :
omnis qui egressus fuerit ex eis capietur :
quia multiplicatæ sunt prævaricationes eorum ;
confortatæ sunt aversiones eorum.</verse><verse id="7">Super quo propitius tibi esse potero ?
filii tui dereliquerunt me,
et jurant in his qui non sunt dii.
Saturavi eos, et mœchati sunt,
et in domo meretricis luxuriabantur.</verse><verse id="8">Equi amatores et emissarii facti sunt :
unusquisque ad uxorem proximi sui hinniebat.</verse><verse id="9">Numquid super his non visitabo, dicit Dominus,
et in gente tali non ulciscetur anima mea ?</verse><verse id="10">Ascendite muros ejus, et dissipate :
consummationem autem nolite facere :
auferte propagines ejus,
quia non sunt Domini.</verse><verse id="11">Prævaricatione enim prævaricata est in me
domus Israël, et domus Juda, ait Dominus.</verse><verse id="12">Negaverunt Dominum, et dixerunt :
Non est ipse : neque veniet super nos malum :
gladium et famem non videbimus.</verse><verse id="13">Prophetæ fuerunt in ventum locuti,
et responsum non fuit in eis :
hæc ergo evenient illis.</verse><verse id="14">Hæc dicit Dominus Deus exercituum :
Quia locuti estis verbum istud,
ecce ego do verba mea in ore tuo in ignem,
et populum istum in ligna,
et vorabit eos.</verse><verse id="15">Ecce ego adducam super vos gentem de longinquo,
domus Israël, ait Dominus :
gentem robustam,
gentem antiquam,
gentem cujus ignorabis linguam,
nec intelliges quid loquatur.</verse><verse id="16">Pharetra ejus quasi sepulchrum patens ;
universi fortes.</verse><verse id="17">Et comedet segetes tuas et panem tuum ;
devorabit filios tuos et filias tuas ;
comedet gregem tuum et armenta tua ;
comedet vineam tuam et ficum tuam :
et conteret urbes munitas tuas,
in quibus tu habes fiduciam, gladio.</verse><verse id="18">Verumtamen in diebus illis, ait Dominus,
non faciam vos in consummationem.</verse><verse id="19">Quod si dixeritis :
Quare fecit nobis Dominus Deus noster hæc omnia ?
dices ad eos :
Sicut dereliquistis me,
et servistis deo alieno in terra vestra,
sic servietis alienis in terra non vestra.</verse><verse id="20">Annuntiate hoc domui Jacob,
et auditum facite in Juda, dicentes :</verse><verse id="21">Audi, popule stulte, qui non habes cor :
qui habentes oculos, non videtis ;
et aures, et non auditis.</verse><verse id="22">Me ergo non timebitis, ait Dominus,
et a facie mea non dolebitis ?
qui posui arenam terminum mari,
præceptum sempiternum quod non præteribit :
et commovebuntur, et non poterunt ;
et intumescent fluctus ejus, et non transibunt illud.</verse><verse id="23">Populo autem huic factum est cor incredulum et exasperans :
recesserunt, et abierunt.</verse><verse id="24">Et non dixerunt in corde suo :
Metuamus Dominum Deum nostrum,
qui dat nobis pluviam temporaneam et serotinam in tempore suo,
plenitudinem annuæ messis custodientem nobis.</verse><verse id="25">Iniquitates vestræ declinaverunt hæc,
et peccata vestra prohibuerunt bonum a vobis :</verse><verse id="26">quia inventi sunt in populo meo impii insidiantes quasi aucupes,
laqueos ponentes et pedicas ad capiendos viros.</verse><verse id="27">Sicut decipula plena avibus,
sic domus eorum plenæ dolo :
ideo magnificati sunt et ditati.</verse><verse id="28">Incrassati sunt et impinguati,
et præterierunt sermones meos pessime.
Causam viduæ non judicaverunt,
causam pupilli non direxerunt,
et judicium pauperum non judicaverunt.</verse><verse id="29">Numquid super his non visitabo, dicit Dominus,
aut super gentem hujuscemodi non ulciscetur anima mea ?</verse><verse id="30">Stupor et mirabilia facta sunt in terra :</verse><verse id="31">prophetæ prophetabant mendacium,
et sacerdotes applaudebant manibus suis,
et populus meus dilexit talia.
Quid igitur fiet in novissimo ejus ?</verse></chapter><chapter id="6"><verse id="1">Confortamini, filii Benjamin, in medio Jerusalem :
et in Thecua clangite buccina,
et super Bethacarem levate vexillum,
quia malum visum est ab aquilone,
et contritio magna.</verse><verse id="2">Speciosæ et delicatæ assimilavi filiam Sion.</verse><verse id="3">Ad eam venient pastores et greges eorum ;
fixerunt in ea tentoria in circuitu :
pascet unusquisque eos qui sub manu sua sunt.</verse><verse id="4">Sanctificate super eam bellum :
consurgite, et ascendamus in meridie :
væ nobis, quia declinavit dies ;
quia longiores factæ sunt umbræ vesperi !</verse><verse id="5">Surgite, et ascendamus in nocte,
et dissipemus domus ejus.</verse><verse id="6">Quia hæc dicit Dominus exercituum :
Cædite lignum ejus,
et fundite circa Jerusalem aggerem.
Hæc est civitas visitationis :
omnis calumnia in medio ejus.</verse><verse id="7">Sicut frigidam fecit cisterna aquam suam,
sic frigidam fecit malitiam suam.
Iniquitas et vastitas audietur in ea,
coram me semper infirmitas et plaga.</verse><verse id="8">Erudire, Jerusalem,
ne forte recedat anima mea a te ;
ne forte ponam te desertam,
terram inhabitabilem.</verse><verse id="9">Hæc dicit Dominus exercituum :
Usque ad racemum colligent quasi in vinea reliquias Israël.
Converte manum tuam quasi vindemiator ad cartallum.</verse><verse id="10">Cui loquar, et quem contestabor ut audiat ?
ecce incircumcisæ aures eorum,
et audire non possunt :
ecce verbum Domini factum est eis in opprobrium,
et non suscipient illud.</verse><verse id="11">Idcirco furore Domini plenus sum ;
laboravi sustinens.
Effunde super parvulum foris,
et super consilium juvenum simul :
vir enim cum muliere capietur ;
senex cum pleno dierum.</verse><verse id="12">Et transibunt domus eorum ad alteros,
agri et uxores pariter,
quia extendam manum meam super habitantes terram, dicit Dominus :</verse><verse id="13">a minore quippe usque ad majorem
omnes avaritiæ student,
et a propheta usque ad sacerdotem
cuncti faciunt dolum.</verse><verse id="14">Et curabant contritionem filiæ populi mei cum ignominia,
dicentes : Pax, pax !
et non erat pax.</verse><verse id="15">Confusi sunt, quia abominationem fecerunt :
quin potius confusione non sunt confusi,
et erubescere nescierunt.
Quam ob rem cadent inter ruentes :
in tempore visitationis suæ corruent, dicit Dominus.</verse><verse id="16">Hæc dicit Dominus :
State super vias, et videte,
et interrogate de semitis antiquis quæ sit via bona,
et ambulate in ea :
et invenietis refrigerium animabus vestris.
Et dixerunt : Non ambulabimus.</verse><verse id="17">Et constitui super vos speculatores :
Audite vocem tubæ.
Et dixerunt : Non audiemus.</verse><verse id="18">Ideo audite, gentes,
et cognosce, congregatio,
quanta ego faciam eis.</verse><verse id="19">Audi, terra :
ecce ego adducam mala super populum istum,
fructum cogitationum ejus :
quia verba mea non audierunt,
et legem meam projecerunt.</verse><verse id="20">Ut quid mihi thus de Saba affertis,
et calamum suave olentem de terra longinqua ?
Holocautomata vestra non sunt accepta,
et victimæ vestræ non placuerunt mihi.</verse><verse id="21">Propterea hæc dicit Dominus :
Ecce ego dabo in populum istum ruinas :
et ruent in eis patres et filii simul ;
vicinus et proximus peribunt.</verse><verse id="22">Hæc dicit Dominus :
Ecce populus venit de terra aquilonis,
et gens magna consurget a finibus terræ.</verse><verse id="23">Sagittam et scutum arripiet :
crudelis est et non miserebitur.
Vox ejus quasi mare sonabit :
et super equos ascendent,
præparati quasi vir ad prælium
adversum te, filia Sion.</verse><verse id="24">Audivimus famam ejus ;
dissolutæ sunt manus nostræ :
tribulatio apprehendit nos,
dolores ut parturientem.</verse><verse id="25">Nolite exire ad agros,
et in via ne ambuletis,
quoniam gladius inimici,
pavor in circuitu.</verse><verse id="26">Filia populi mei, accingere cilicio,
et conspergere cinere :
luctum unigeniti fac tibi,
planctum amarum,
quia repente veniet vastator super nos.</verse><verse id="27">Probatorem dedi te in populo meo robustum :
et scies, et probabis viam eorum.</verse><verse id="28">Omnes isti principes declinantes,
ambulantes fraudulenter,
æs et ferrum :
universi corrupti sunt.</verse><verse id="29">Defecit sufflatorium ;
in igne consumptum est plumbum :
frustra conflavit conflator,
malitiæ enim eorum non sunt consumptæ.</verse><verse id="30">Argentum reprobum vocate eos,
quia Dominus projecit illos.</verse></chapter><chapter id="7"><verse id="1">Verbum quod factum est ad Jeremiam a Domino, dicens :</verse><verse id="2">Sta in porta domus Domini, et prædica ibi verbum istud, et dic :
Audite verbum Domini, omnis Juda,
qui ingredimini per portas has ut adoretis Dominum.</verse><verse id="3">Hæc dicit Dominus exercituum, Deus Israël :
Bonas facite vias vestras, et studia vestra,
et habitabo vobiscum in loco isto.</verse><verse id="4">Nolite confidere in verbis mendacii, dicentes :
Templum Domini, templum Domini, templum Domini est !</verse><verse id="5">Quoniam si bene direxeritis vias vestras, et studia vestra ;
si feceritis judicium inter virum et proximum ejus ;</verse><verse id="6">advenæ, et pupillo, et viduæ non feceritis calumniam,
nec sanguinem innocentem effuderitis in loco hoc,
et post deos alienos non ambulaveritis in malum vobismetipsis :</verse><verse id="7">habitabo vobiscum in loco isto,
in terra quam dedi patribus vestris a sæculo et usque in sæculum.</verse><verse id="8">Ecce vos confiditis vobis in sermonibus mendacii,
qui non proderunt vobis :</verse><verse id="9">furari, occidere, adulterari,
jurare mendaciter, libare Baalim,
et ire post deos alienos quos ignoratis :</verse><verse id="10">et venistis, et stetistis coram me
in domo hac, in qua invocatum est nomen meum,
et dixistis : Liberati sumus,
eo quod fecerimus omnes abominationes istas.</verse><verse id="11">Numquid ergo spelunca latronum facta est domus ista,
in qua invocatum est nomen meum in oculis vestris ?
Ego, ego sum : ego vidi, dicit Dominus.</verse><verse id="12">Ite ad locum meum in Silo,
ubi habitavit nomen meum a principio,
et videte quæ fecerim ei propter malitiam populi mei Israël.</verse><verse id="13">Et nunc, quia fecistis omnia opera hæc, dicit Dominus,
et locutus sum ad vos mane consurgens, et loquens, et non audistis :
et vocavi vos, et non respondistis :</verse><verse id="14">faciam domui huic, in qua invocatum est nomen meum,
et in qua vos habetis fiduciam,
et loco quem dedi vobis et patribus vestris,
sicut feci Silo :</verse><verse id="15">et projiciam vos a facie mea
sicut projeci omnes fratres vestros,
universum semen Ephraim.</verse><verse id="16">Tu ergo, noli orare pro populo hoc,
nec assumas pro eis laudem et orationem :
et non obsistas mihi,
quia non exaudiam te.</verse><verse id="17">Nonne vides quid isti faciunt in civitatibus Juda,
et in plateis Jerusalem ?</verse><verse id="18">Filii colligunt ligna,
et patres succendunt ignem,
et mulieres conspergunt adipem,
ut faciant placentas reginæ cæli,
et libent diis alienis,
et me ad iracundiam provocent.</verse><verse id="19">Numquid me ad iracundiam provocant ?
dicit Dominus ;
nonne semetipsos in confusionem vultus sui ?</verse><verse id="20">Ideo hæc dicit Dominus Deus :
Ecce furor meus et indignatio mea conflatur super locum istum,
super viros, et super jumenta,
et super lignum regionis, et super fruges terræ :
et succendetur, et non extinguetur.</verse><verse id="21">Hæc dicit Dominus exercituum, Deus Israël :
Holocautomata vestra addite victimis vestris,
et comedite carnes :</verse><verse id="22">quia non sum locutus cum patribus vestris, et non præcepi eis,
in die qua eduxi eos de terra Ægypti,
de verbo holocautomatum et victimarum :</verse><verse id="23">sed hoc verbum præcepi eis, dicens :
Audite vocem meam,
et ero vobis Deus,
et vos eritis mihi populus :
et ambulate in omni via quam mandavi vobis,
ut bene sit vobis.</verse><verse id="24">Et non audierunt, nec inclinaverunt aurem suam :
sed abierunt in voluntatibus et in pravitate cordis sui mali :
factique sunt retrorsum, et non in ante,</verse><verse id="25">a die qua egressi sunt patres eorum de terra Ægypti
usque ad diem hanc.
Et misi ad vos omnes servos meos prophetas per diem,
consurgens diluculo, et mittens :</verse><verse id="26">et non audierunt me,
nec inclinaverunt aurem suam :
sed induraverunt cervicem suam,
et pejus operati sunt quam patres eorum.</verse><verse id="27">Et loqueris ad eos omnia verba hæc, et non audient te : et vocabis eos, et non respondebunt tibi.</verse><verse id="28">Et dices ad eos :
Hæc est gens quæ non audivit vocem Domini Dei sui,
nec recepit disciplinam ;
periit fides,
et ablata est de ore eorum.</verse><verse id="29">Tonde capillum tuum, et projice,
et sume in directum planctum :
quia projecit Dominus et reliquit generationem furoris sui ;</verse><verse id="30">quia fecerunt filii Juda malum in oculis meis, dicit Dominus.
Posuerunt offendicula sua in domo
in qua invocatum est nomen meum, ut polluerent eam :</verse><verse id="31">et ædificaverunt excelsa Topheth,
quæ est in valle filii Ennom,
ut incenderent filios suos et filias suas igni,
quæ non præcepi, nec cogitavi in corde meo.</verse><verse id="32">Ideo ecce dies venient, dicit Dominus,
et non dicetur amplius Topheth, et vallis filii Ennom,
sed vallis interfectionis :
et sepelient in Topheth, eo quod non sit locus.</verse><verse id="33">Et erit morticinum populi hujus in cibos volucribus cæli et bestiis terræ,
et non erit qui abigat.</verse><verse id="34">Et quiescere faciam de urbibus Juda,
et de plateis Jerusalem,
vocem gaudii et vocem lætitiæ,
vocem sponsi et vocem sponsæ :
in desolationem enim erit terra.</verse></chapter><chapter id="8"><verse id="1">In illo tempore, ait Dominus,
ejicient ossa regum Juda, et ossa principum ejus,
et ossa sacerdotum, et ossa prophetarum,
et ossa eorum qui habitaverunt Jerusalem,
de sepulchris suis :</verse><verse id="2">et expandent ea ad solem, et lunam,
et omnem militiam cæli,
quæ dilexerunt, et quibus servierunt,
et post quæ ambulaverunt,
et quæ quæsierunt, et adoraverunt.
Non colligentur, et non sepelientur :
in sterquilinium super faciem terræ erunt.</verse><verse id="3">Et eligent magis mortem quam vitam,
omnes qui residui fuerint de cognatione hac pessima,
in universis locis quæ derelicta sunt,
ad quæ ejeci eos, dicit Dominus exercituum.</verse><verse id="4">Et dices ad eos :
Hæc dicit Dominus :
Numquid qui cadit non resurget ?
et qui aversus est non revertetur ?</verse><verse id="5">Quare ergo aversus est populus iste in Jerusalem
aversione contentiosa ?
Apprehenderunt mendacium,
et noluerunt reverti.</verse><verse id="6">Attendi, et auscultavi :
nemo quod bonum est loquitur ;
nullus est qui agat pœnitentiam super peccato suo,
dicens : Quid feci ?
Omnes conversi sunt ad cursum suum,
quasi equus impetu vadens ad prælium.</verse><verse id="7">Milvus in cælo cognovit tempus suum :
turtur, et hirundo, et ciconia custodierunt tempus adventus sui :
populus autem meus non cognovit judicium Domini.</verse><verse id="8">Quomodo dicitis : Sapientes nos sumus,
et lex Domini nobiscum est ?
vere mendacium operatus est stylus mendax scribarum !</verse><verse id="9">Confusi sunt sapientes ;
perterriti et capti sunt :
verbum enim Domini projecerunt,
et sapientia nulla est in eis.</verse><verse id="10">Propterea dabo mulieres eorum exteris,
agros eorum hæredibus,
quia a minimo usque ad maximum
omnes avaritiam sequuntur :
a propheta usque ad sacerdotem
cuncti faciunt mendacium.</verse><verse id="11">Et sanabant contritionem filiæ populi mei ad ignominiam,
dicentes : Pax, pax !
cum non esset pax.</verse><verse id="12">Confusi sunt, quia abominationem fecerunt :
quinimmo confusione non sunt confusi,
et erubescere nescierunt.
Idcirco cadent inter corruentes :
in tempore visitationis suæ corruent, dicit Dominus.</verse><verse id="13">Congregans congregabo eos, ait Dominus.
Non est uva in vitibus, et non sunt ficus in ficulnea :
folium defluxit,
et dedi eis quæ prætergressa sunt.</verse><verse id="14">Quare sedemus ?
convenite, et ingrediamur civitatem munitam,
et sileamus ibi :
quia Dominus Deus noster silere nos fecit,
et potum dedit nobis aquam fellis :
peccavimus enim Domino.</verse><verse id="15">Exspectavimus pacem, et non erat bonum :
tempus medelæ, et ecce formido.</verse><verse id="16">A Dan auditus est fremitus equorum ejus ;
a voce hinnituum pugnatorum ejus commota est omnis terra :
et venerunt, et devoraverunt terram et plenitudinem ejus ;
urbem et habitatores ejus.</verse><verse id="17">Quia ecce ego mittam vobis serpentes regulos,
quibus non est incantatio :
et mordebunt vos, ait Dominus.</verse><verse id="18">Dolor meus super dolorem,
in me cor meum mœrens.</verse><verse id="19">Ecce vox clamoris filiæ populi mei de terra longinqua :
Numquid Dominus non est in Sion ?
aut rex ejus non est in ea ?
Quare ergo me ad iracundiam concitaverunt in sculptilibus suis,
et in vanitatibus alienis ?</verse><verse id="20">Transiit messis, finita est æstas,
et nos salvati non sumus.</verse><verse id="21">Super contritione filiæ populi mei contritus sum, et contristatus :
stupor obtinuit me.</verse><verse id="22">Numquid resina non est in Galaad ?
aut medicus non est ibi ?
quare igitur non est obducta cicatrix filiæ populi mei ?</verse></chapter><chapter id="9"><verse id="1">Quis dabit capiti meo aquam,
et oculis meis fontem lacrimarum,
et plorabo die ac nocte interfectos filiæ populi mei ?</verse><verse id="2">Quis dabit me in solitudine diversorium viatorum,
et derelinquam populum meum,
et recedam ab eis ?
quia omnes adulteri sunt,
cœtus prævaricatorum.</verse><verse id="3">Et extenderunt linguam suam
quasi arcum mendacii et non veritatis :
confortati sunt in terra,
quia de malo ad malum egressi sunt,
et me non cognoverunt, dicit Dominus.</verse><verse id="4">Unusquisque se a proximo suo custodiat,
et in omni fratre suo non habeat fiduciam :
quia omnis frater supplantans supplantabit,
et omnis amicus fraudulenter incedet.</verse><verse id="5">Et vir fratrem suum deridebit,
et veritatem non loquentur :
docuerunt enim linguam suam loqui mendacium ;
ut inique agerent laboraverunt.</verse><verse id="6">Habitatio tua in medio doli :
in dolo renuerunt scire me, dicit Dominus.</verse><verse id="7">Propterea hæc dicit Dominus exercituum :
Ecce ego conflabo, et probabo eos :
quid enim aliud faciam a facie filiæ populi mei ?</verse><verse id="8">Sagitta vulnerans lingua eorum,
dolum locuta est.
In ore suo pacem cum amico suo loquitur,
et occulte ponit ei insidias.</verse><verse id="9">Numquid super his non visitabo, dicit Dominus,
aut in gente hujusmodi non ulciscetur anima mea ?</verse><verse id="10">Super montes assumam fletum ac lamentum,
et super speciosa deserti planctum,
quoniam incensa sunt, eo quod non sit vir pertransiens,
et non audierunt vocem possidentis :
a volucre cæli usque ad pecora transmigraverunt et recesserunt.</verse><verse id="11">Et dabo Jerusalem in acervos arenæ,
et cubilia draconum :
et civitates Juda dabo in desolationem,
eo quod non sit habitator.</verse><verse id="12">Quis est vir sapiens qui intelligat hoc,
et ad quem verbum oris Domini fiat, ut annuntiet istud,
quare perierit terra, et exusta sit quasi desertum,
eo quod non sit qui pertranseat ?</verse><verse id="13">Et dixit Dominus :
Quia dereliquerunt legem meam quam dedi eis,
et non audierunt vocem meam,
et non ambulaverunt in ea,</verse><verse id="14">et abierunt post pravitatem cordis sui,
et post Baalim, quod didicerunt a patribus suis :</verse><verse id="15">idcirco hæc dicit Dominus exercituum, Deus Israël :
Ecce ego cibabo populum istum absinthio,
et potum dabo eis aquam fellis.</verse><verse id="16">Et dispergam eos in gentibus
quas non noverunt ipsi et patres eorum,
et mittam post eos gladium,
donec consumantur.</verse><verse id="17">Hæc dicit Dominus exercituum, Deus Israël :
Contemplamini, et vocate lamentatrices, et veniant :
et ad eas quæ sapientes sunt mittite, et properent :</verse><verse id="18">festinent, et assumant super nos lamentum :
deducant oculi nostri lacrimas,
et palpebræ nostræ defluant aquis.</verse><verse id="19">Quia vox lamentationis audita est de Sion :
Quomodo vastati sumus,
et confusi vehementer ?
quia dereliquimus terram ;
quoniam dejecta sunt tabernacula nostra.</verse><verse id="20">Audite ergo, mulieres, verbum Domini,
et assumant aures vestræ sermonem oris ejus,
et docete filias vestras lamentum,
et unaquæque proximam suam planctum :</verse><verse id="21">quia ascendit mors per fenestras nostras ;
ingressa est domos nostras,
disperdere parvulos deforis,
juvenes de plateis.</verse><verse id="22">Loquere :
Hæc dicit Dominus :
Et cadet morticinum hominis
quasi stercus super faciem regionis,
et quasi fœnum post tergum metentis,
et non est qui colligat.</verse><verse id="23">Hæc dicit Dominus :
Non glorietur sapiens in sapientia sua,
et non glorietur fortis in fortitudine sua,
et non glorietur dives in divitiis suis :</verse><verse id="24">sed in hoc glorietur, qui gloriatur,
scire et nosse me,
quia ego sum Dominus qui facio misericordiam,
et judicium, et justitiam in terra :
hæc enim placent mihi, ait Dominus.</verse><verse id="25">Ecce dies veniunt, dicit Dominus,
et visitabo super omnem qui circumcisum habet præputium,</verse><verse id="26">super Ægyptum, et super Juda, et super Edom,
et super filios Ammon, et super Moab ;
et super omnes qui attonsi sunt in comam,
habitantes in deserto :
quia omnes gentes habent præputium,
omnis autem domus Israël incircumcisi sunt corde.</verse></chapter><chapter id="10"><verse id="1">Audite verbum quod locutus est Dominus super vos, domus Israël.</verse><verse id="2">Hæc dicit Dominus :
Juxta vias gentium nolite discere,
et a signis cæli nolite metuere, quæ timent gentes,</verse><verse id="3">quia leges populorum vanæ sunt.
Quia lignum de saltu præcidit opus manus artificis in ascia :</verse><verse id="4">argento et auro decoravit illud :
clavis et malleis compegit, ut non dissolvatur :</verse><verse id="5">in similitudinem palmæ fabricata sunt,
et non loquentur :
portata tollentur,
quia incedere non valent.
Nolite ergo timere ea,
quia nec male possunt facere, nec bene.</verse><verse id="6">Non est similis tui, Domine :
magnus es tu,
et magnum nomen tuum in fortitudine.</verse><verse id="7">Quis non timebit te, o Rex gentium ?
tuum est enim decus :
inter cunctos sapientes gentium,
et in universis regnis eorum,
nullus est similis tui.</verse><verse id="8">Pariter insipientes et fatui probabuntur :
doctrina vanitatis eorum lignum est.</verse><verse id="9">Argentum involutum de Tharsis affertur,
et aurum de Ophaz :
opus artificis et manus ærarii.
Hyacinthus et purpura indumentum eorum :
opus artificum universa hæc.</verse><verse id="10">Dominus autem Deus verus est,
ipse Deus vivens,
et rex sempiternus.
Ab indignatione ejus commovebitur terra,
et non sustinebunt gentes comminationem ejus.</verse><verse id="11">Sic ergo dicetis eis :
Dii qui cælos et terram non fecerunt,
pereant de terra et de his quæ sub cælo sunt !</verse><verse id="12">Qui facit terram in fortitudine sua,
præparat orbem in sapientia sua,
et prudentia sua extendit cælos :</verse><verse id="13">ad vocem suam dat multitudinem aquarum in cælo,
et elevat nebulas ab extremitatibus terræ :
fulgura in pluviam facit,
et educit ventum de thesauris suis.</verse><verse id="14">Stultus factus est omnis homo a scientia :
confusus est artifex omnis in sculptili,
quoniam falsum est quod conflavit,
et non est spiritus in eis.</verse><verse id="15">Vana sunt, et opus risu dignum :
in tempore visitationis suæ peribunt.</verse><verse id="16">Non est his similis pars Jacob :
qui enim formavit omnia, ipse est,
et Israël virga hæreditatis ejus :
Dominus exercituum nomen illi.</verse><verse id="17">Congrega de terra confusionem tuam,
quæ habitas in obsidione :</verse><verse id="18">quia hæc dicit Dominus :
Ecce ego longe projiciam habitatores terræ in hac vice,
et tribulabo eos ita ut inveniantur.</verse><verse id="19">Væ mihi super contritione mea :
pessima plaga mea.
Ego autem dixi :
Plane hæc infirmitas mea est, et portabo illam.</verse><verse id="20">Tabernaculum meum vastatum est ;
omnes funiculi mei dirupti sunt :
filii mei exierunt a me, et non subsistunt.
Non est qui extendat ultra tentorium meum,
et erigat pelles meas.</verse><verse id="21">Quia stulte egerunt pastores,
et Dominum non quæsierunt :
propterea non intellexerunt,
et omnis grex eorum dispersus est.</verse><verse id="22">Vox auditionis ecce venit,
et commotio magna de terra aquilonis :
ut ponat civitates Juda solitudinem,
et habitaculum draconum.</verse><verse id="23">Scio, Domine,
quia non est hominis via ejus,
nec viri est ut ambulet,
et dirigat gressus suos.</verse><verse id="24">Corripe me, Domine, verumtamen in judicio,
et non in furore tuo, ne forte ad nihilum redigas me.</verse><verse id="25">Effunde indignationem tuam super gentes quæ non cognoverunt te,
et super provincias quæ nomen tuum non invocaverunt :
quia comederunt Jacob, et devoraverunt eum,
et consumpserunt illum, et decus ejus dissipaverunt.</verse></chapter><chapter id="11"><verse id="1">Verbum quod factum est a Domino ad Jeremiam, dicens :</verse><verse id="2">Audite verba pacti hujus,
et loquimini ad viros Juda,
et ad habitatores Jerusalem,</verse><verse id="3">et dices ad eos : Hæc dicit Dominus Deus Israël :
Maledictus vir qui non audierit verba pacti hujus</verse><verse id="4">quod præcepi patribus vestris,
in die qua eduxi eos de terra Ægypti,
de fornace ferrea, dicens :
Audite vocem meam, et facite omnia quæ præcipio vobis,
et eritis mihi in populum,
et ego ero vobis in Deum :</verse><verse id="5">ut suscitem juramentum quod juravi patribus vestris,
daturum me eis terram fluentem lacte et melle,
sicut est dies hæc.
Et respondi, et dixi : Amen, Domine.</verse><verse id="6">Et dixit Dominus ad me :
Vociferare omnia verba hæc in civitatibus Juda,
et foris Jerusalem, dicens :
Audite verba pacti hujus, et facite illa,</verse><verse id="7">quia contestans contestatus sum patres vestros,
in die qua eduxi eos de terra Ægypti, usque ad diem hanc :
mane consurgens contestatus sum,
et dixi : Audite vocem meam.</verse><verse id="8">Et non audierunt, nec inclinaverunt aurem suam,
sed abierunt, unusquisque in pravitate cordis sui mali :
et induxi super eos omnia verba pacti hujus
quod præcepi ut facerent,
et non fecerunt.</verse><verse id="9">Et dixit Dominus ad me :
Inventa est conjuratio in viris Juda et in habitatoribus Jerusalem.</verse><verse id="10">Reversi sunt ad iniquitates patrum suorum priores,
qui noluerunt audire verba mea :
et hi ergo abierunt post deos alienos, ut servirent eis :
irritum fecerunt domus Israël et domus Juda pactum meum
quod pepigi cum patribus eorum.</verse><verse id="11">Quam ob rem hæc dicit Dominus :
Ecce ego inducam super eos mala
de quibus exire non poterunt :
et clamabunt ad me, et non exaudiam eos.</verse><verse id="12">Et ibunt civitates Juda et habitatores Jerusalem,
et clamabunt ad deos quibus libant,
et non salvabunt eos in tempore afflictionis eorum.</verse><verse id="13">Secundum numerum enim civitatum tuarum
erant dii tui, Juda :
et secundum numerum viarum Jerusalem,
posuisti aras confusionis,
aras ad libandum Baalim.</verse><verse id="14">Tu ergo noli orare pro populo hoc,
et ne assumas pro eis laudem et orationem,
quia non exaudiam in tempore clamoris eorum ad me,
in tempore afflictionis eorum.</verse><verse id="15">Quid est, quod dilectus meus in domo mea fecit scelera multa ?
numquid carnes sanctæ auferent a te malitias tuas,
in quibus gloriata es ?</verse><verse id="16">Olivam uberem, pulchram, fructiferam, speciosam,
vocavit Dominus nomen tuum :
ad vocem loquelæ, grandis exarsit ignis in ea,
et combusta sunt fruteta ejus.</verse><verse id="17">Et Dominus exercituum, qui plantavit te,
locutus est super te malum,
pro malis domus Israël, et domus Juda,
quæ fecerunt sibi ad irritandum me,
libantes Baalim.</verse><verse id="18">Tu autem, Domine, demonstrasti mihi, et cognovi :
tunc ostendisti mihi studia eorum.</verse><verse id="19">Et ego quasi agnus mansuetus,
qui portatur ad victimam :
et non cognovi quia cogitaverunt super me consilia, dicentes :
Mittamus lignum in panem ejus,
et eradamus eum de terra viventium,
et nomen ejus non memoretur amplius.</verse><verse id="20">Tu autem, Domine Sabaoth, qui judicas juste,
et probas renes et corda,
videam ultionem tuam ex eis :
tibi enim revelavi causam meam.</verse><verse id="21">Propterea hæc dicit Dominus ad viros Anathoth,
qui quærunt animam tuam, et dicunt :
Non prophetabis in nomine Domini,
et non morieris in manibus nostris :</verse><verse id="22">propterea hæc dicit Dominus exercituum :
Ecce ego visitabo super eos :
juvenes morientur in gladio ;
filii eorum et filiæ eorum morientur in fame.</verse><verse id="23">Et reliquiæ non erunt ex eis :
inducam enim malum super viros Anathoth,
annum visitationis eorum.</verse></chapter><chapter id="12"><verse id="1">Justus quidem tu es, Domine, si disputem tecum :
verumtamen justa loquar ad te :
Quare via impiorum prosperatur ;
bene est omnibus qui prævaricantur et inique agunt ?</verse><verse id="2">Plantasti eos, et radicem miserunt :
proficiunt, et faciunt fructum :
prope es tu ori eorum,
et longe a renibus eorum.</verse><verse id="3">Et tu, Domine, nosti me, vidisti me,
et probasti cor meum tecum.
Congrega eos quasi gregem ad victimam,
et sanctifica eos in die occisionis.</verse><verse id="4">Usquequo lugebit terra,
et herba omnis regionis siccabitur,
propter malitiam habitantium in ea ?
Consumptum est animal, et volucre,
quoniam dixerunt : Non videbit novissima nostra.</verse><verse id="5">Si cum peditibus currens laborasti,
quomodo contendere poteris cum equis ?
cum autem in terra pacis securus fueris,
quid facies in superbia Jordanis ?</verse><verse id="6">Nam et fratres tui, et domus patris tui,
etiam ipsi pugnaverunt adversum te,
et clamaverunt post te plena voce :
ne credas eis,
cum locuti fuerint tibi bona.</verse><verse id="7">Reliqui domum meam ;
dimisi hæreditatem meam :
dedi dilectam animam meam in manu inimicorum ejus.</verse><verse id="8">Facta est mihi hæreditas mea quasi leo in silva :
dedit contra me vocem, ideo odivi eam.</verse><verse id="9">Numquid avis discolor hæreditas mea mihi ?
numquid avis tincta per totum ?
Venite, congregamini, omnes bestiæ terræ :
properate ad devorandum.</verse><verse id="10">Pastores multi demoliti sunt vineam meam,
conculcaverunt partem meam,
dederunt portionem meam desiderabilem in desertum solitudinis.</verse><verse id="11">Posuerunt eam in dissipationem,
luxitque super me :
desolatione desolata est omnis terra,
quia nullus est qui recogitet corde.</verse><verse id="12">Super omnes vias deserti venerunt vastatores,
quia gladius Domini devorabit :
ab extremo terræ usque ad extremum ejus,
non est pax universæ carni.</verse><verse id="13">Seminaverunt triticum,
et spinas messuerunt :
hæreditatem acceperunt,
et non eis proderit.
Confundemini a fructibus vestris
propter iram furoris Domini.</verse><verse id="14">Hæc dicit Dominus adversum omnes vicinos meos pessimos,
qui tangunt hæreditatem quam distribui populo meo Israël :
Ecce ego evellam eos de terra sua,
et domum Juda evellam de medio eorum.</verse><verse id="15">Et cum evulsero eos, convertar,
et miserebor eorum, et reducam eos :
virum ad hæreditatem suam,
et virum in terram suam.</verse><verse id="16">Et erit : si eruditi didicerint vias populi mei,
ut jurent in nomine meo : Vivit Dominus !
sicut docuerunt populum meum jurare in Baal,
ædificabuntur in medio populi mei.</verse><verse id="17">Quod si non audierint,
evellam gentem illam evulsione et perditione, ait Dominus.</verse></chapter><chapter id="13"><verse id="1">Hæc dicit Dominus ad me : Vade, et posside tibi lumbare lineum, et pones illud super lumbos tuos, et in aquam non inferes illud.</verse><verse id="2">Et possedi lumbare juxta verbum Domini, et posui circa lumbos meos.</verse><verse id="3">Et factus est sermo Domini ad me secundo, dicens :</verse><verse id="4">Tolle lumbare quod possedisti, quod est circa lumbos tuos : et surgens vade ad Euphraten, et absconde ibi illud in foramine petræ.</verse><verse id="5">Et abii, et abscondi illud in Euphrate, sicut præceperat mihi Dominus.</verse><verse id="6">Et factum est post dies plurimos, dixit Dominus ad me : Surge, vade ad Euphraten, et tolle inde lumbare quod præcepi tibi ut absconderes illud ibi.</verse><verse id="7">Et abii ad Euphraten, et fodi, et tuli lumbare de loco ubi absconderam illud : et ecce computruerat lumbare, ita ut nulli usui aptum esset.</verse><verse id="8">Et factum est verbum Domini ad me, dicens :</verse><verse id="9">Hæc dicit Dominus :
Sic putrescere faciam superbiam Juda,
et superbiam Jerusalem multam :</verse><verse id="10">populum istum pessimum qui nolunt audire verba mea,
et ambulant in pravitate cordis sui,
abieruntque post deos alienos ut servirent eis et adorarent eos :
et erunt sicut lumbare istud,
quod nulli usui aptum est.</verse><verse id="11">Sicut enim adhæret lumbare ad lumbos viri,
sic agglutinavi mihi omnem domum Israël,
et omnem domum Juda, dicit Dominus,
ut essent mihi in populum,
et in nomen, et in laudem, et in gloriam :
et non audierunt.</verse><verse id="12">Dices ergo ad eos sermonem istum :
Hæc dicit Dominus Deus Israël :
Omnis laguncula implebitur vino.
Et dicent ad te :
Numquid ignoramus quia omnis laguncula implebitur vino ?</verse><verse id="13">Et dices ad eos :
Hæc dicit Dominus :
Ecce ego implebo omnes habitatores terræ hujus,
et reges qui sedent de stirpe David super thronum ejus,
et sacerdotes, et prophetas,
et omnes habitatores Jerusalem, ebrietate.</verse><verse id="14">Et dispergam eos virum a fratre suo,
et patres et filios pariter, ait Dominus.
Non parcam, et non concedam :
neque miserebor, ut non disperdam eos.</verse><verse id="15">Audite, et auribus percipite :
nolite elevari, quia Dominus locutus est.</verse><verse id="16">Date Domino Deo vestro gloriam
antequam contenebrescat,
et antequam offendant pedes vestri ad montes caliginosos :
exspectabitis lucem,
et ponet eam in umbram mortis, et in caliginem.</verse><verse id="17">Quod si hoc non audieritis,
in abscondito plorabit anima mea a facie superbiæ :
plorans plorabit,
et deducet oculus meus lacrimam,
quia captus est grex Domini.</verse><verse id="18">Dic regi et dominatrici :
Humiliamini, sedete,
quoniam descendit de capite vestro corona gloriæ vestræ.</verse><verse id="19">Civitates austri clausæ sunt,
et non est qui aperiat :
translata est omnis Juda transmigratione perfecta.</verse><verse id="20">Levate oculos vestros et videte,
qui venitis ab aquilone :
ubi est grex qui datus est tibi,
pecus inclytum tuum ?</verse><verse id="21">Quid dices cum visitaverit te ?
tu enim docuisti eos adversum te,
et erudisti in caput tuum.
Numquid non dolores apprehendent te,
quasi mulierem parturientem ?</verse><verse id="22">Quod si dixeris in corde tuo : Quare venerunt mihi hæc ?
propter multitudinem iniquitatis tuæ
revelata sunt verecundiora tua,
pollutæ sunt plantæ tuæ.</verse><verse id="23">Si mutare potest Æthiops pellem suam,
aut pardus varietates suas,
et vos poteritis benefacere,
cum didiceritis malum.</verse><verse id="24">Et disseminabo eos quasi stipulam
quæ vento raptatur in deserto.</verse><verse id="25">Hæc sors tua,
parsque mensuræ tuæ a me, dicit Dominus,
quia oblita es mei,
et confisa es in mendacio.</verse><verse id="26">Unde et ego nudavi femora tua contra faciem tuam,
et apparuit ignominia tua :</verse><verse id="27">adulteria tua, et hinnitus tuus,
scelus fornicationis tuæ :
super colles in agro vidi abominationes tuas.
Væ tibi, Jerusalem !
non mundaberis post me : usquequo adhuc ?</verse></chapter><chapter id="14"><verse id="1">Quod factum est verbum Domini ad Jeremiam, de sermonibus siccitatis.</verse><verse id="2">Luxit Judæa, et portæ ejus corruerunt,
et obscuratæ sunt in terra,
et clamor Jerusalem ascendit.</verse><verse id="3">Majores miserunt minores suos ad aquam :
venerunt ad hauriendum.
Non invenerunt aquam :
reportaverunt vasa sua vacua.
Confusi sunt, et afflicti,
et operuerunt capita sua.</verse><verse id="4">Propter terræ vastitatem,
quia non venit pluvia in terram,
confusi sunt agricolæ :
operuerunt capita sua.</verse><verse id="5">Nam et cerva in agro peperit, et reliquit,
quia non erat herba.</verse><verse id="6">Et onagri steterunt in rupibus ;
traxerunt ventum quasi dracones :
defecerunt oculi eorum,
quia non erat herba.</verse><verse id="7">Si iniquitates nostræ responderint nobis, Domine,
fac propter nomen tuum :
quoniam multæ sunt aversiones nostræ :
tibi peccavimus.</verse><verse id="8">Exspectatio Israël,
salvator ejus in tempore tribulationis,
quare quasi colonus futurus es in terra,
et quasi viator declinans ad manendum ?</verse><verse id="9">quare futurus es velut vir vagus,
ut fortis qui non potest salvare ?
Tu autem in nobis es, Domine,
et nomen tuum invocatum est super nos :
ne derelinquas nos.</verse><verse id="10">Hæc dicit Dominus populo huic,
qui dilexit movere pedes suos,
et non quievit,
et Domino non placuit :
Nunc recordabitur iniquitatum eorum,
et visitabit peccata eorum.</verse><verse id="11">Et dixit Dominus ad me :
Noli orare pro populo isto in bonum.</verse><verse id="12">Cum jejunaverint,
non exaudiam preces eorum,
et si obtulerint holocautomata et victimas,
non suscipiam ea :
quoniam gladio, et fame, et peste consumam eos.</verse><verse id="13">Et dixi :
A, a, a, Domine Deus :
prophetæ dicunt eis :
Non videbitis gladium,
et fames non erit in vobis :
sed pacem veram dabit vobis in loco isto.</verse><verse id="14">Et dicit Dominus ad me :
Falso prophetæ vaticinantur in nomine meo :
non misi eos, et non præcepi eis,
neque locutus sum ad eos.
Visionem mendacem, et divinationem,
et fraudulentiam, et seductionem cordis sui,
prophetant vobis.</verse><verse id="15">Idcirco hæc dicit Dominus
de prophetis qui prophetant in nomine meo,
quos ego non misi, dicentes :
Gladius et fames non erit in terra hac :
In gladio et fame consumentur prophetæ illi.</verse><verse id="16">Et populi quibus prophetant
erunt projecti in viis Jerusalem
præ fame et gladio,
et non erit qui sepeliat eos :
ipsi et uxores eorum,
filii et filiæ eorum :
et effundam super eos malum suum.</verse><verse id="17">Et dices ad eos verbum istud :
Deducant oculi mei lacrimam per noctem et diem,
et non taceant,
quoniam contritione magna
contrita est virgo filia populi mei,
plaga pessima vehementer.</verse><verse id="18">Si egressus fuero ad agros,
ecce occisi gladio :
et si introiero in civitatem,
ecce attenuati fame.
Propheta quoque et sacerdos abierunt in terram quam ignorabant.</verse><verse id="19">Numquid projiciens abjecisti Judam ?
aut Sion abominata est anima tua ?
quare ergo percussisti nos ita ut nulla sit sanitas ?
Exspectavimus pacem,
et non est bonum :
et tempus curationis,
et ecce turbatio.</verse><verse id="20">Cognovimus, Domine, impietates nostras,
iniquitates patrum nostrorum,
quia peccavimus tibi.</verse><verse id="21">Ne des nos in opprobrium, propter nomen tuum,
neque facias nobis contumeliam solii gloriæ tuæ :
recordare, ne irritum facias fœdus tuum nobiscum.</verse><verse id="22">Numquid sunt in sculptilibus gentium qui pluant ?
aut cæli possunt dare imbres ?
nonne tu es Dominus Deus noster, quem exspectavimus ?
tu enim fecisti omnia hæc.</verse></chapter><chapter id="15"><verse id="1">Et dixit Dominus ad me :
Si steterit Moyses et Samuel coram me,
non est anima mea ad populum istum :
ejice illos a facie mea, et egrediantur.</verse><verse id="2">Quod si dixerint ad te : Quo egrediemur ?
dices ad eos : Hæc dicit Dominus :
Qui ad mortem, ad mortem,
et qui ad gladium, ad gladium,
et qui ad famem, ad famem,
et qui ad captivitatem, ad captivitatem.</verse><verse id="3">Et visitabo super eos quatuor species, dicit Dominus :
gladium ad occisionem,
et canes ad lacerandum,
et volatilia cæli et bestias terræ
ad devorandum et dissipandum.</verse><verse id="4">Et dabo eos in fervorem universis regnis terræ,
propter Manassen filium Ezechiæ regis Juda,
super omnibus quæ fecit in Jerusalem.</verse><verse id="5">Quis enim miserebitur tui, Jerusalem,
aut quis contristabitur pro te ?
aut quis ibit ad rogandum pro pace tua ?</verse><verse id="6">Tu reliquisti me, dicit Dominus ;
retrorsum abiisti :
et extendam manum meam super te, et interficiam te :
laboravi rogans.</verse><verse id="7">Et dispergam eos ventilabro in portis terræ :
interfeci et disperdidi populum meum,
et tamen a viis suis non sunt reversi.</verse><verse id="8">Multiplicatæ sunt mihi viduæ ejus super arenam maris :
induxi eis super matrem adolescentis vastatorem meridie :
misi super civitates repente terrorem.</verse><verse id="9">Infirmata est quæ peperit septem ;
defecit anima ejus :
occidit ei sol cum adhuc esset dies :
confusa est, et erubuit :
et residuos ejus in gladium dabo
in conspectu inimicorum eorum, ait Dominus.</verse><verse id="10">Væ mihi, mater mea ! quare genuisti me,
virum rixæ, virum discordiæ in universa terra ?
Non fœneravi, nec fœneravit mihi quisquam :
omnes maledicunt mihi.</verse><verse id="11">Dicit Dominus : Si non reliquiæ tuæ in bonum,
si non occurri tibi in tempore afflictionis,
et in tempore tribulationis adversus inimicum.</verse><verse id="12">Numquid fœderabitur ferrum ferro ab aquilone, et æs ?</verse><verse id="13">Divitias tuas et thesauros tuos in direptionem dabo gratis,
in omnibus peccatis tuis, et in omnibus terminis tuis.</verse><verse id="14">Et adducam inimicos tuos de terra quam nescis,
quia ignis succensus est in furore meo :
super vos ardebit.</verse><verse id="15">Tu scis, Domine : recordare mei, et visita me,
et tuere me ab his qui persequuntur me.
Noli in patientia tua suscipere me :
scito quoniam sustinui propter te opprobrium.</verse><verse id="16">Inventi sunt sermones tui, et comedi eos :
et factum est mihi verbum tuum in gaudium
et in lætitiam cordis mei,
quoniam invocatum est nomen tuum super me,
Domine Deus exercituum.</verse><verse id="17">Non sedi in concilio ludentium,
et gloriatus sum a facie manus tuæ :
solus sedebam, quoniam comminatione replesti me.</verse><verse id="18">Quare factus est dolor meus perpetuus,
et plaga mea desperabilis renuit curari ?
facta est mihi quasi mendacium aquarum infidelium.</verse><verse id="19">Propter hoc hæc dicit Dominus :
Si converteris, convertam te,
et ante faciem meam stabis :
et si separaveris pretiosum a vili,
quasi os meum eris :
convertentur ipsi ad te,
et tu non converteris ad eos.</verse><verse id="20">Et dabo te populo huic in murum æreum fortem :
et bellabunt adversum te, et non prævalebunt,
quia ego tecum sum ut salvem te, et eruam te, dicit Dominus :</verse><verse id="21">et liberabo te de manu pessimorum,
et redimam te de manu fortium.</verse></chapter><chapter id="16"><verse id="1">Et factum est verbum Domini ad me, dicens :</verse><verse id="2">Non accipies uxorem,
et non erunt tibi filii et filiæ in loco isto.</verse><verse id="3">Quia hæc dicit Dominus
super filios et filias qui generantur in loco isto,
et super matres eorum, quæ genuerunt eos,
et super patres eorum, de quorum stirpe sunt nati in terra hac :</verse><verse id="4">Mortibus ægrotationum morientur :
non plangentur, et non sepelientur :
in sterquilinium super faciem terræ erunt,
et gladio et fame consumentur :
et erit cadaver eorum in escam volatilibus cæli et bestiis terræ.</verse><verse id="5">Hæc enim dicit Dominus :
Ne ingrediaris domum convivii,
neque vadas ad plangendum,
neque consoleris eos,
quia abstuli pacem meam a populo isto, dicit Dominus,
misericordiam et miserationes.</verse><verse id="6">Et morientur grandes et parvi in terra ista :
non sepelientur, neque plangentur,
et non se incident,
neque calvitium fiet pro eis.</verse><verse id="7">Et non frangent inter eos lugenti panem
ad consolandum super mortuo,
et non dabunt eis potum calicis
ad consolandum super patre suo et matre.</verse><verse id="8">Et domum convivii non ingrediaris,
ut sedeas cum eis, et comedas, et bibas.</verse><verse id="9">Quia hæc dicit Dominus exercituum, Deus Israël :
Ecce ego auferam de loco isto,
in oculis vestris, et in diebus vestris,
vocem gaudii et vocem lætitiæ,
vocem sponsi et vocem sponsæ.</verse><verse id="10">Et cum annuntiaveris populo huic omnia verba hæc,
et dixerint tibi :
Quare locutus est Dominus super nos omne malum grande istud ?
quæ iniquitas nostra,
et quod peccatum nostrum,
quod peccavimus Domino Deo nostro ?</verse><verse id="11">dices ad eos :
Quia dereliquerunt me patres vestri, ait Dominus,
et abierunt post deos alienos,
et servierunt eis, et adoraverunt eos,
et me dereliquerunt, et legem meam non custodierunt.</verse><verse id="12">Sed et vos pejus operati estis quam patres vestri :
ecce enim ambulat unusquisque post pravitatem cordis sui mali,
ut me non audiat.</verse><verse id="13">Et ejiciam vos de terra hac
in terram quam ignoratis,
vos et patres vestri :
et servietis ibi diis alienis, die ac nocte,
qui non dabunt vobis requiem.</verse><verse id="14">Propterea ecce dies veniunt, dicit Dominus,
et non dicetur ultra :
Vivit Dominus qui eduxit filios Israël de terra Ægypti,</verse><verse id="15">sed : Vivit Dominus qui eduxit filios Israël de terra aquilonis,
et de universis terris ad quas ejeci eos :
et reducam eos in terram suam,
quam dedi patribus eorum.</verse><verse id="16">Ecce ego mittam piscatores multos, dicit Dominus,
et piscabuntur eos :
et post hæc mittam eis multos venatores,
et venabuntur eos de omni monte,
et de omni colle, et de cavernis petrarum.</verse><verse id="17">Quia oculi mei super omnes vias eorum :
non sunt absconditæ a facie mea,
et non fuit occultata iniquitas eorum ab oculis meis.</verse><verse id="18">Et reddam primum duplices iniquitates et peccata eorum,
quia contaminaverunt terram meam in morticinis idolorum suorum,
et abominationibus suis impleverunt hæreditatem meam.</verse><verse id="19">Domine, fortitudo mea, et robur meum,
et refugium meum in die tribulationis,
ad te gentes venient ab extremis terræ, et dicent :
Vere mendacium possederunt patres nostri,
vanitatem quæ eis non profuit.</verse><verse id="20">Numquid faciet sibi homo deos,
et ipsi non sunt dii ?</verse><verse id="21">Idcirco ecce ego ostendam eis per vicem hanc,
ostendam eis manum meam, et virtutem meam,
et scient quia nomen mihi Dominus.</verse></chapter><chapter id="17"><verse id="1">Peccatum Juda scriptum est stylo ferreo
in ungue adamantino,
exaratum super latitudinem cordis eorum,
et in cornibus ararum eorum.</verse><verse id="2">Cum recordati fuerint filii eorum ararum suarum,
et lucorum suorum,
lignorumque frondentium,
in montibus excelsis,</verse><verse id="3">sacrificantes in agro :
fortitudinem tuam, et omnes thesauros tuos in direptionem dabo ;
excelsa tua propter peccata in universis finibus tuis.</verse><verse id="4">Et relinqueris sola ab hæreditate tua, quam dedi tibi,
et servire te faciam inimicis tuis in terra quam ignoras :
quoniam ignem succendisti in furore meo :
usque in æternum ardebit.</verse><verse id="5">Hæc dicit Dominus :
Maledictus homo qui confidit in homine,
et ponit carnem brachium suum,
et a Domino recedit cor ejus.</verse><verse id="6">Erit enim quasi myricæ in deserto,
et non videbit cum venerit bonum :
sed habitabit in siccitate in deserto,
in terra salsuginis et inhabitabili.</verse><verse id="7">Benedictus vir qui confidit in Domino,
et erit Dominus fiducia ejus.</verse><verse id="8">Et erit quasi lignum quod transplantatur super aquas,
quod ad humorem mittit radices suas,
et non timebit cum venerit æstus :
et erit folium ejus viride,
et in tempore siccitatis non erit sollicitum,
nec aliquando desinet facere fructum.</verse><verse id="9">Pravum est cor omnium, et inscrutabile :
quis cognoscet illud ?</verse><verse id="10">Ego Dominus scrutans cor,
et probans renes :
qui do unicuique juxta viam suam,
et juxta fructum adinventionum suarum.</verse><verse id="11">Perdix fovit quæ non peperit :
fecit divitias, et non in judicio :
in dimidio dierum suorum derelinquet eas,
et in novissimo suo erit insipiens.</verse><verse id="12">Solium gloriæ altitudinis a principio,
locus sanctificationis nostræ.</verse><verse id="13">Exspectatio Israël, Domine,
omnes qui te derelinquunt confundentur :
recedentes a te, in terra scribentur,
quoniam dereliquerunt venam aquarum viventium Dominum.</verse><verse id="14">Sana me, Domine, et sanabor :
salvum me fac, et salvus ero :
quoniam laus mea tu es.</verse><verse id="15">Ecce ipsi dicunt ad me :
Ubi est verbum Domini ? veniat :</verse><verse id="16">et ego non sum turbatus, te pastorem sequens :
et diem hominis non desideravi, tu scis :
quod egressum est de labiis meis, rectum in conspectu tuo fuit.</verse><verse id="17">Non sis tu mihi formidini :
spes mea tu in die afflictionis.</verse><verse id="18">Confundantur qui me persequuntur,
et non confundar ego :
paveant illi,
et non paveam ego :
induc super eos diem afflictionis,
et duplici contritione contere eos.</verse><verse id="19">Hæc dicit Dominus ad me : Vade, et sta in porta filiorum populi, per quam ingrediuntur reges Juda, et egrediuntur, et in cunctis portis Jerusalem :</verse><verse id="20">et dices ad eos :
Audite verbum Domini,
reges Juda, et omnis Juda,
cunctique habitatores Jerusalem,
qui ingredimini per portas istas.</verse><verse id="21">Hæc dicit Dominus :
Custodite animas vestras,
et nolite portare pondera in die sabbati,
nec inferatis per portas Jerusalem :</verse><verse id="22">et nolite ejicere onera de domibus vestris in die sabbati,
et omne opus non facietis :
sanctificate diem sabbati,
sicut præcepi patribus vestris.</verse><verse id="23">Et non audierunt, nec inclinaverunt aurem suam :
sed induraverunt cervicem suam, ne audirent me,
et ne acciperent disciplinam.</verse><verse id="24">Et erit : si audieritis me, dicit Dominus,
ut non inferatis onera per portas civitatis hujus in die sabbati :
et si sanctificaveritis diem sabbati,
ne faciatis in eo omne opus :</verse><verse id="25">ingredientur per portas civitatis hujus reges et principes,
sedentes super solium David,
et ascendentes in curribus et equis,
ipsi et principes eorum,
viri Juda, et habitatores Jerusalem :
et habitabitur civitas hæc in sempiternum.</verse><verse id="26">Et venient de civitatibus Juda,
et de circuitu Jerusalem,
et de terra Benjamin,
et de campestribus, et de montuosis, et ab austro,
portantes holocaustum, et victimam,
et sacrificium, et thus,
et inferent oblationem in domum Domini.</verse><verse id="27">Si autem non audieritis me
ut sanctificetis diem sabbati,
et ne portetis onus,
et ne inferatis per portas Jerusalem in die sabbati,
succendam ignem in portis ejus,
et devorabit domos Jerusalem,
et non extinguetur.</verse></chapter><chapter id="18"><verse id="1">Verbum quod factum est ad Jeremiam a Domino, dicens :</verse><verse id="2">Surge, et descende in domum figuli, et ibi audies verba mea.</verse><verse id="3">Et descendi in domum figuli, et ecce ipse faciebat opus super rotam.</verse><verse id="4">Et dissipatum est vas quod ipse faciebat e luto manibus suis : conversusque fecit illud vas alterum, sicut placuerat in oculis ejus ut faceret.</verse><verse id="5">Et factum est verbum Domini ad me, dicens :</verse><verse id="6">Numquid sicut figulus iste,
non potero vobis facere, domus Israël ? ait Dominus :
ecce sicut lutum in manu figuli,
sic vos in manu mea, domus Israël.</verse><verse id="7">Repente loquar adversum gentem et adversus regnum,
ut eradicem, et destruam, et disperdam illud :</verse><verse id="8">si pœnitentiam egerit gens illa a malo suo
quod locutus sum adversus eam,
agam et ego pœnitentiam super malo
quod cogitavi ut facerem ei.</verse><verse id="9">Et subito loquar de gente et de regno,
ut ædificem et plantem illud.</verse><verse id="10">Si fecerit malum in oculis meis,
ut non audiat vocem meam,
pœnitentiam agam super bono quod locutus sum ut facerem ei.</verse><verse id="11">Nunc ergo dic viro Juda, et habitatoribus Jerusalem, dicens :
Hæc dicit Dominus :
Ecce ego fingo contra vos malum,
et cogito contra vos cogitationem :
revertatur unusquisque a via sua mala,
et dirigite vias vestras et studia vestra.</verse><verse id="12">Qui dixerunt : Desperavimus :
post cogitationes enim nostras ibimus,
et unusquisque pravitatem cordis sui mali faciemus.</verse><verse id="13">Ideo hæc dicit Dominus :
Interrogate gentes :
Quis audivit talia horribilia,
quæ fecit nimis virgo Israël ?</verse><verse id="14">Numquid deficiet de petra agri nix Libani ?
aut evelli possunt aquæ erumpentes frigidæ, et defluentes ?</verse><verse id="15">Quia oblitus est mei populus meus,
frustra libantes,
et impingentes in viis suis,
in semitis sæculi,
ut ambularent per eas in itinere non trito,</verse><verse id="16">ut fieret terra eorum in desolationem,
et in sibilum sempiternum :
omnis qui præterierit per eam obstupescet,
et movebit caput suum.</verse><verse id="17">Sicut ventus urens dispergam eos coram inimico :
dorsum, et non faciem, ostendam eis in die perditionis eorum.</verse><verse id="18">Et dixerunt :
Venite, et cogitemus contra Jeremiam cogitationes :
non enim peribit lex a sacerdote,
neque consilium a sapiente,
nec sermo a propheta :
venite, et percutiamus eum lingua,
et non attendamus ad universos sermones ejus.</verse><verse id="19">Attende, Domine, ad me,
et audi vocem adversariorum meorum.</verse><verse id="20">Numquid redditur pro bono malum,
quia foderunt foveam animæ meæ ?
Recordare quod steterim in conspectu tuo
ut loquerer pro eis bonum,
et averterem indignationem tuam ab eis.</verse><verse id="21">Propterea da filios eorum in famem,
et deduc eos in manus gladii :
fiant uxores eorum absque liberis, et viduæ :
et viri earum interficiantur morte :
juvenes eorum confodiantur gladio in prælio :</verse><verse id="22">audiatur clamor de domibus eorum :
adduces enim super eos latronem repente,
quia foderunt foveam ut caperent me,
et laqueos absconderunt pedibus meis.</verse><verse id="23">Tu autem, Domine, scis omne consilium eorum
adversum me in mortem :
ne propitieris iniquitati eorum,
et peccatum eorum a facie tua non deleatur :
fiant corruentes in conspectu tuo ;
in tempore furoris tui abutere eis.</verse></chapter><chapter id="19"><verse id="1">Hæc dicit Dominus : Vade, et accipe lagunculam figuli testeam a senioribus populi et a senioribus sacerdotum,</verse><verse id="2">et egredere ad vallem filii Ennom, quæ est juxta introitum portæ fictilis : et prædicabis ibi verba quæ ego loquar ad te.</verse><verse id="3">Et dices :
Audite verbum Domini,
reges Juda, et habitatores Jerusalem.
Hæc dicit Dominus exercituum, Deus Israël :
Ecce ego inducam afflictionem super locum istum,
ita ut omnis qui audierit illam, tinniant aures ejus,</verse><verse id="4">eo quod dereliquerint me,
et alienum fecerint locum istum,
et libaverunt in eo diis alienis quos nescierunt,
ipsi et patres eorum, et reges Juda :
et repleverunt locum istum sanguine innocentum,</verse><verse id="5">et ædificaverunt excelsa Baalim,
ad comburendos filios suos igni in holocaustum Baalim :
quæ non præcepi, nec locutus sum,
nec ascenderunt in cor meum.</verse><verse id="6">Propterea ecce dies veniunt, dicit Dominus,
et non vocabitur amplius locus iste Topheth,
et vallis filii Ennom,
sed vallis occisionis.</verse><verse id="7">Et dissipabo consilium Juda et Jerusalem in loco isto,
et subvertam eos gladio in conspectu inimicorum suorum,
et in manu quærentium animas eorum :
et dabo cadavera eorum escam volatilibus cæli et bestiis terræ.</verse><verse id="8">Et ponam civitatem hanc in stuporem, et in sibilum :
omnis qui præterierit per eam obstupescet,
et sibilabit super universa plaga ejus.</verse><verse id="9">Et cibabo eos carnibus filiorum suorum et carnibus filiarum suarum :
et unusquisque carnem amici sui comedet in obsidione,
et in angustia in qua concludent eos inimici eorum,
et qui quærunt animas eorum.</verse><verse id="10">Et conteres lagunculam in oculis virorum qui ibunt tecum,</verse><verse id="11">et dices ad eos :
Hæc dicit Dominus exercituum :
Sic conteram populum istum, et civitatem istam,
sicut conteritur vas figuli,
quod non potest ultra instaurari :
et in Topheth sepelientur,
eo quod non sit alius locus ad sepeliendum.</verse><verse id="12">Sic faciam loco huic, ait Dominus,
et habitatoribus ejus,
et ponam civitatem istam sicut Topheth.</verse><verse id="13">Et erunt domus Jerusalem,
et domus regum Juda,
sicut locus Topheth, immundæ,
omnes domus in quarum domatibus sacrificaverunt omni militiæ cæli,
et libaverunt libamina diis alienis.</verse><verse id="14">Venit autem Jeremias de Topheth, quo miserat eum Dominus ad prophetandum, et stetit in atrio domus Domini, et dixit ad omnem populum :</verse><verse id="15">Hæc dicit Dominus exercituum, Deus Israël : Ecce ego inducam super civitatem hanc, et super omnes urbes ejus, universa mala quæ locutus sum adversum eam, quoniam induraverunt cervicem suam ut non audirent sermones meos.</verse></chapter><chapter id="20"><verse id="1">Et audivit Phassur filius Emmer, sacerdos, qui constitutus erat princeps in domo Domini, Jeremiam prophetantem sermones istos.</verse><verse id="2">Et percussit Phassur Jeremiam prophetam, et misit eum in nervum quod erat in porta Benjamin superiori, in domo Domini.</verse><verse id="3">Cumque illuxisset in crastinum, eduxit Phassur Jeremiam de nervo, et dixit ad eum Jeremias : Non Phassur vocavit Dominus nomen tuum, sed Pavorem undique.</verse><verse id="4">Quia hæc dicit Dominus :
Ecce ego dabo te in pavorem,
te et omnes amicos tuos :
et corruent gladio inimicorum suorum,
et oculi tui videbunt :
et omnem Judam dabo in manum regis Babylonis,
et traducet eos in Babylonem,
et percutiet eos gladio.</verse><verse id="5">Et dabo universam substantiam civitatis hujus,
et omnem laborem ejus, omneque pretium,
et cunctos thesauros regum Juda
dabo in manu inimicorum eorum :
et diripient eos, et tollent,
et ducent in Babylonem.</verse><verse id="6">Tu autem, Phassur, et omnes habitatores domus tuæ,
ibitis in captivitatem :
et in Babylonem venies,
et ibi morieris, ibique sepelieris
tu, et omnes amici tui,
quibus prophetasti mendacium.</verse><verse id="7">Seduxisti me, Domine, et seductus sum :
fortior me fuisti, et invaluisti :
factus sum in derisum tota die ;
omnes subsannant me.</verse><verse id="8">Quia jam olim loquor,
vociferans iniquitatem, et vastitatem clamito :
et factus est mihi sermo Domini in opprobrium,
et in derisum tota die.</verse><verse id="9">Et dixi : Non recordabor ejus,
neque loquar ultra in nomine illius :
et factus est in corde meo quasi ignis exæstuans,
claususque in ossibus meis,
et defeci, ferre non sustinens.</verse><verse id="10">Audivi enim contumelias multorum,
et terrorem in circuitu :
Persequimini, et persequamur eum,
ab omnibus viris qui erant pacifici mei,
et custodientes latus meum :
si quomodo decipiatur, et prævaleamus adversus eum,
et consequamur ultionem ex eo.</verse><verse id="11">Dominus autem mecum est, quasi bellator fortis :
idcirco qui persequuntur me cadent,
et infirmi erunt :
confundentur vehementer,
quia non intellexerunt opprobrium sempiternum,
quod numquam delebitur.</verse><verse id="12">Et tu, Domine exercituum, probator justi,
qui vides renes et cor,
videam, quæso, ultionem tuam ex eis :
tibi enim revelavi causam meam.</verse><verse id="13">Cantate Domino,
laudate Dominum,
quia liberavit animam pauperis de manu malorum.</verse><verse id="14">Maledicta dies in qua natus sum !
dies in qua peperit me mater mea
non sit benedicta !</verse><verse id="15">Maledictus vir qui annuntiavit patri meo,
dicens : Natus est tibi puer masculus,
et quasi gaudio lætificavit eum !</verse><verse id="16">Sit homo ille ut sunt civitates quæ subvertit Dominus,
et non pœnituit eum :
audiat clamorem mane,
et ululatum in tempore meridiano,</verse><verse id="17">qui non me interfecit a vulva,
ut fieret mihi mater mea sepulchrum,
et vulva ejus conceptus æternus !</verse><verse id="18">Quare de vulva egressus sum,
ut viderem laborem et dolorem,
et consumerentur in confusione dies mei ?</verse></chapter><chapter id="21"><verse id="1">Verbum quod factum est ad Jeremiam a Domino, quando misit ad eum rex Sedecias Phassur filium Melchiæ, et Sophoniam filium Maasiæ sacerdotem, dicens :</verse><verse id="2">Interroga pro nobis Dominum, quia Nabuchodonosor, rex Babylonis, præliatur adversum nos : si forte faciat Dominus nobiscum secundum omnia mirabilia sua, et recedat a nobis.</verse><verse id="3">Et dixit Jeremias ad eos : Sic dicetis Sedeciæ :</verse><verse id="4">Hæc dicit Dominus Deus Israël : Ecce ego convertam vasa belli quæ in manibus vestris sunt, et quibus vos pugnatis adversum regem Babylonis et Chaldæos qui obsident vos in circuitu murorum : et congregabo ea in medio civitatis hujus.</verse><verse id="5">Et debellabo ego vos in manu extenta, et in brachio forti, et in furore, et in indignatione, et in ira grandi.</verse><verse id="6">Et percutiam habitatores civitatis hujus : homines et bestiæ pestilentia magna morientur.</verse><verse id="7">Et post hæc, ait Dominus, dabo Sedeciam regem Juda, et servos ejus, et populum ejus, et qui derelicti sunt in civitate hac a peste, et gladio, et fame, in manu Nabuchodonosor regis Babylonis, et in manu inimicorum eorum, et in manu quærentium animam eorum : et percutiet eos in ore gladii, et non flectetur, neque parcet, nec miserebitur.</verse><verse id="8">Et ad populum hunc dices : Hæc dicit Dominus : Ecce ego do coram vobis viam vitæ, et viam mortis.</verse><verse id="9">Qui habitaverit in urbe hac morietur gladio, et fame, et peste : qui autem egressus fuerit, et transfugerit ad Chaldæos qui obsident vos, vivet, et erit ei anima sua quasi spolium.</verse><verse id="10">Posui enim faciem meam super civitatem hanc in malum, et non in bonum, ait Dominus : in manu regis Babylonis dabitur, et exuret eam igni.</verse><verse id="11">Et domui regis Juda :
Audite verba Domini,</verse><verse id="12">domus David.
Hæc dicit Dominus :
Judicate mane judicium,
et eruite vi oppressum de manu calumniantis,
ne forte egrediatur ut ignis indignatio mea,
et succendatur, et non sit qui extinguat,
propter malitiam studiorum vestrorum.</verse><verse id="13">Ecce ego ad te, habitatricem vallis solidæ atque campestris,
ait Dominus :
qui dicitis : Quis percutiet nos ?
et quis ingredietur domos nostras ?</verse><verse id="14">Et visitabo super vos juxta fructum studiorum vestrorum,
dicit Dominus :
et succendam ignem in saltu ejus,
et devorabit omnia in circuitu ejus.</verse></chapter><chapter id="22"><verse id="1">Hæc dicit Dominus : Descende in domum regis Juda, et loqueris ibi verbum hoc,</verse><verse id="2">et dices :
Audi verbum Domini, rex Juda,
qui sedes super solium David :
tu et servi tui, et populus tuus,
qui ingredimini per portas istas.</verse><verse id="3">Hæc dicit Dominus :
Facite judicium et justitiam,
et liberate vi oppressum de manu calumniatoris :
et advenam, et pupillum, et viduam
nolite contristare, neque opprimatis inique,
et sanguinem innocentem ne effundatis in loco isto.</verse><verse id="4">Si enim facientes feceritis verbum istud,
ingredientur per portas domus hujus
reges sedentes de genere David super thronum ejus,
et ascendentes currus et equos,
ipsi, et servi, et populus eorum.</verse><verse id="5">Quod si non audieritis verba hæc :
in memetipso juravi, dicit Dominus,
quia in solitudinem erit domus hæc.</verse><verse id="6">Quia hæc dicit Dominus super domum regis Juda :
Galaad, tu mihi caput Libani,
si non posuero te solitudinem, urbes inhabitabiles !</verse><verse id="7">Et sanctificabo super te, interficientem virum et arma ejus :
et succident electas cedros tuas,
et præcipitabunt in ignem.</verse><verse id="8">Et pertransibunt gentes multæ per civitatem hanc,
et dicet unusquisque proximo suo :
Quare fecit Dominus sic civitati huic grandi ?</verse><verse id="9">Et respondebunt :
Eo quod dereliquerint pactum Domini Dei sui,
et adoraverint deos alienos, et servierint eis.</verse><verse id="10">Nolite flere mortuum,
neque lugeatis super eum fletu :
plangite eum qui egreditur,
quia non revertetur ultra,
nec videbit terram nativitatis suæ.</verse><verse id="11">Quia hæc dicit Dominus ad Sellum,
filium Josiæ, regem Juda,
qui regnavit pro Josia patre suo,
qui egressus est de loco isto :
Non revertetur huc amplius,</verse><verse id="12">sed in loco ad quem transtuli eum, ibi morietur,
et terram istam non videbit amplius.</verse><verse id="13">Væ qui ædificat domum suam in injustitia,
et cœnacula sua non in judicio :
amicum suum opprimet frustra,
et mercedem ejus non reddet ei :</verse><verse id="14">qui dicit : Ædificabo mihi domum latam,
et cœnacula spatiosa :
qui aperit sibi fenestras et facit laquearia cedrina,
pingitque sinopide.</verse><verse id="15">Numquid regnabis quoniam confers te cedro ?
pater tuus numquid non comedit et bibit,
et fecit judicium et justitiam tunc cum bene erat ei ?</verse><verse id="16">Judicavit causam pauperis et egeni in bonum suum :
numquid non ideo quia cognovit me ? dicit Dominus.</verse><verse id="17">Tui vero oculi et cor ad avaritiam,
et ad sanguinem innocentem fundendum,
et ad calumniam, et ad cursum mali operis.</verse><verse id="18">Propterea hæc dicit Dominus ad Joakim,
filium Josiæ, regem Juda :
Non plangent eum : Væ frater ! et væ soror !
non concrepabunt ei : Væ domine ! et væ inclyte !</verse><verse id="19">Sepultura asini sepelietur,
putrefactus et projectus extra portas Jerusalem.</verse><verse id="20">Ascende Libanum, et clama,
et in Basan da vocem tuam :
et clama ad transeuntes,
quia contriti sunt omnes amatores tui.</verse><verse id="21">Locutus sum ad te in abundantia tua,
et dixisti : Non audiam :
hæc est via tua ab adolescentia tua,
quia non audisti vocem meam.</verse><verse id="22">Omnes pastores tuos pascet ventus,
et amatores tui in captivitatem ibunt :
et tunc confunderis,
et erubesces ab omni malitia tua.</verse><verse id="23">Quæ sedes in Libano,
et nidificas in cedris,
quomodo congemuisti cum venissent tibi dolores,
quasi dolores parturientis ?</verse><verse id="24">Vivo ego, dicit Dominus,
quia si fuerit Jechonias filius Joakim regis Juda
annulus in manu dextera mea,
inde evellam eum,</verse><verse id="25">et dabo te in manu quærentium animam tuam,
et in manu quorum tu formidas faciem,
et in manu Nabuchodonosor regis Babylonis,
et in manu Chaldæorum :</verse><verse id="26">et mittam te, et matrem tuam quæ genuit te,
in terram alienam, in qua nati non estis,
ibique moriemini.</verse><verse id="27">Et in terram ad quam ipsi levant animam suam ut revertantur illuc,
non revertentur.</verse><verse id="28">Numquid vas fictile atque contritum
vir iste Jechonias ?
numquid vas absque omni voluptate ?
quare abjecti sunt ipse et semen ejus,
et projecti in terram quam ignoraverunt ?</verse><verse id="29">Terra, terra, terra, audi sermonem Domini.</verse><verse id="30">Hæc dicit Dominus :
Scribe virum istum sterilem,
virum qui in diebus suis non prosperabitur :
nec enim erit de semine ejus vir
qui sedeat super solium David,
et potestatem habeat ultra in Juda.</verse></chapter><chapter id="23"><verse id="1">Væ pastoribus qui disperdunt et dilacerant
gregem pascuæ meæ ! dicit Dominus.</verse><verse id="2">Ideo hæc dicit Dominus Deus Israël
ad pastores qui pascunt populum meum :
Vos dispersistis gregem meum,
et ejecistis eos, et non visitastis eos :
ecce ego visitabo super vos
malitiam studiorum vestrorum, ait Dominus.</verse><verse id="3">Et ego congregabo reliquias gregis mei
de omnibus terris ad quas ejecero eos illuc :
et convertam eos ad rura sua,
et crescent et multiplicabuntur.</verse><verse id="4">Et suscitabo super eos pastores, et pascent eos :
non formidabunt ultra, et non pavebunt,
et nullus quæretur ex numero, dicit Dominus.</verse><verse id="5">Ecce dies veniunt, dicit Dominus,
et suscitabo David germen justum :
et regnabit rex, et sapiens erit,
et faciet judicium et justitiam in terra.</verse><verse id="6">In diebus illis salvabitur Juda,
et Israël habitabit confidenter :
et hoc est nomen quod vocabunt eum :
Dominus justus noster.</verse><verse id="7">Propter hoc ecce dies veniunt, dicit Dominus,
et non dicent ultra : Vivit Dominus,
qui eduxit filios Israël de terra Ægypti,</verse><verse id="8">sed : Vivit Dominus,
qui eduxit et adduxit semen domus Israël de terra aquilonis,
et de cunctis terris ad quas ejeceram eos illuc,
et habitabunt in terra sua.</verse><verse id="9">Ad prophetas :
Contritum est cor meum in medio mei ;
contremuerunt omnia ossa mea :
factus sum quasi vir ebrius,
et quasi homo madidus a vino,
a facie Domini,
et a facie verborum sanctorum ejus.</verse><verse id="10">Quia adulteris repleta est terra,
quia a facie maledictionis luxit terra,
arefacta sunt arva deserti :
factus est cursus eorum malus,
et fortitudo eorum dissimilis.</verse><verse id="11">Propheta namque et sacerdos polluti sunt,
et in domo mea inveni malum eorum, ait Dominus.</verse><verse id="12">Idcirco via eorum erit quasi lubricum in tenebris :
impellentur enim, et corruent in ea :
afferam enim super eos mala,
annum visitationis eorum, ait Dominus.</verse><verse id="13">Et in prophetis Samariæ vidi fatuitatem :
prophetabant in Baal,
et decipiebant populum meum Israël.</verse><verse id="14">Et in prophetis Jerusalem vidi similitudinem adulterantium,
et iter mendacii :
et confortaverunt manus pessimorum,
ut non converteretur unusquisque a malitia sua :
facti sunt mihi omnes ut Sodoma,
et habitatores ejus quasi Gomorrha.</verse><verse id="15">Propterea hæc dicit Dominus exercituum ad prophetas :
Ecce ego cibabo eos absinthio,
et potabo eos felle :
a prophetis enim Jerusalem egressa est pollutio
super omnem terram.</verse><verse id="16">Hæc dicit Dominus exercituum :
Nolite audire verba prophetarum
qui prophetant vobis, et decipiunt vos :
visionem cordis sui loquuntur,
non de ore Domini.</verse><verse id="17">Dicunt his qui blasphemant me :
Locutus est Dominus : Pax erit vobis :
et omni qui ambulat in pravitate cordis sui dixerunt :
Non veniet super vos malum.</verse><verse id="18">Quis enim affuit in consilio Domini,
et vidit, et audivit sermonem ejus ?
quis consideravit verbum illius, et audivit ?</verse><verse id="19">Ecce turbo Dominicæ indignationis egredietur,
et tempestas erumpens super caput impiorum veniet.</verse><verse id="20">Non revertetur furor Domini,
usque dum faciat et usque dum compleat cogitationem cordis sui :
in novissimis diebus intelligetis consilium ejus.</verse><verse id="21">Non mittebam prophetas,
et ipsi currebant :
non loquebar ad eos,
et ipsi prophetabant.</verse><verse id="22">Si stetissent in consilio meo,
et nota fecissent verba mea populo meo,
avertissem utique eos a via sua mala,
et a cogitationibus suis pessimis.</verse><verse id="23">Putasne Deus e vicino ego sum, dicit Dominus,
et non Deus de longe ?</verse><verse id="24">Si occultabitur vir in absconditis,
et ego non videbo eum ? dicit Dominus.
Numquid non cælum et terram ego impleo ? dicit Dominus.</verse><verse id="25">Audivi quæ dixerunt prophetæ
prophetantes in nomine meo mendacium,
atque dicentes : Somniavi, somniavi.</verse><verse id="26">Usquequo istud est in corde prophetarum vaticinantium mendacium,
et prophetantium seductiones cordis sui ?</verse><verse id="27">Qui volunt facere ut obliviscatur populus meus nominis mei,
propter somnia eorum quæ narrat unusquisque ad proximum suum,
sicut obliti sunt patres eorum nominis mei propter Baal ?</verse><verse id="28">Propheta qui habet somnium,
narret somnium :
et qui habet sermonem meum,
loquatur sermonem meum vere.
Quid paleis ad triticum ? dicit Dominus.</verse><verse id="29">Numquid non verba mea sunt quasi ignis, dicit Dominus,
et quasi malleus conterens petram ?</verse><verse id="30">Propterea ecce ego ad prophetas, ait Dominus,
qui furantur verba mea unusquisque a proximo suo.</verse><verse id="31">Ecce ego ad prophetas, ait Dominus,
qui assumunt linguas suas, et aiunt : Dicit Dominus.</verse><verse id="32">Ecce ego ad prophetas somniantes mendacium, ait Dominus,
qui narraverunt ea, et seduxerunt populum meum
in mendacio suo et in miraculis suis,
cum ego non misissem eos, nec mandassem eis :
qui nihil profuerunt populo huic, dicit Dominus.</verse><verse id="33">Si igitur interrogaverit te populus iste,
vel propheta, aut sacerdos, dicens :
Quod est onus Domini ?
dices ad eos : Vos estis onus :
projiciam quippe vos, dicit Dominus.</verse><verse id="34">Et propheta, et sacerdos, et populus
qui dicit : Onus Domini :
visitabo super virum illum et super domum ejus.</verse><verse id="35">Hæc dicetis unusquisque ad proximum,
et ad fratrem suum :
Quid respondit Dominus ?
et quid locutus est Dominus ?</verse><verse id="36">Et onus Domini ultra non memorabitur :
quia onus erit unicuique sermo suus,
et pervertistis verba Dei viventis,
Domini exercituum, Dei nostri.</verse><verse id="37">Hæc dices ad prophetam :
Quid respondit tibi Dominus ?
et quid locutus est Dominus ?</verse><verse id="38">Si autem onus Domini dixeritis,
propter hoc hæc dicit Dominus :
Quia dixistis sermonem istum : Onus Domini,
et misi ad vos dicens : Nolite dicere : Onus Domini :</verse><verse id="39">propterea ecce ego tollam vos portans,
et derelinquam vos,
et civitatem quam dedi vobis et patribus vestris,
a facie mea :</verse><verse id="40">et dabo vos in opprobrium sempiternum,
et in ignominiam æternam,
quæ numquam oblivione delebitur.</verse></chapter><chapter id="24"><verse id="1">Ostendit mihi Dominus : et ecce duo calathi pleni ficis, positi ante templum Domini, postquam transtulit Nabuchodonosor rex Babylonis Jechoniam filium Joakim, regem Juda, et principes ejus, et fabrum, et inclusorem, de Jerusalem, et adduxit eos in Babylonem.</verse><verse id="2">Calathus unus ficus bonas habebat nimis, ut solent ficus esse primi temporis : et calathus unus ficus habebat malas nimis, quæ comedi non poterant eo quod essent malæ.</verse><verse id="3">Et dixit Dominus ad me : Quid tu vides, Jeremia ? Et dixi : Ficus, ficus bonas, bonas valde : et malas, malas valde, quæ comedi non possunt eo quod sint malæ.</verse><verse id="4">Et factum est verbum Domini ad me, dicens :</verse><verse id="5">Hæc dicit Dominus Deus Israël :
Sicut ficus hæ bonæ,
sic cognoscam transmigrationem Juda,
quam emisi de loco isto in terram Chaldæorum, in bonum.</verse><verse id="6">Et ponam oculos meos super eos ad placandum,
et reducam eos in terram hanc :
et ædificabo eos, et non destruam :
et plantabo eos, et non evellam.</verse><verse id="7">Et dabo eis cor ut sciant me,
quia ego sum Dominus :
et erunt mihi in populum,
et ego ero eis in Deum,
quia revertentur ad me in toto corde suo.</verse><verse id="8">Et sicut ficus pessimæ quæ comedi non possunt eo quod sint malæ,
hæc dicit Dominus :
Sic dabo Sedeciam regem Juda,
et principes ejus, et reliquos de Jerusalem,
qui remanserunt in urbe hac,
et qui habitant in terra Ægypti.</verse><verse id="9">Et dabo eos in vexationem,
afflictionemque omnibus regnis terræ,
in opprobrium, et in parabolam,
et in proverbium, et in maledictionem
in universis locis ad quæ ejeci eos.</verse><verse id="10">Et mittam in eis gladium, et famem, et pestem,
donec consumantur de terra quam dedi eis et patribus eorum.</verse></chapter><chapter id="25"><verse id="1">Verbum quod factum est ad Jeremiam, de omni populo Juda, in anno quarto Joakim filii Josiæ regis Juda (ipse est annus primus Nabuchodonosor regis Babylonis),</verse><verse id="2">quod locutus est Jeremias propheta ad omnem populum Juda, et ad universos habitatores Jerusalem, dicens :</verse><verse id="3">A tertiodecimo anno Josiæ filii Amon regis Juda, usque ad diem hanc, iste tertius et vigesimus annus, factum est verbum Domini ad me, et locutus sum ad vos, de nocte consurgens et loquens, et non audistis.</verse><verse id="4">Et misit Dominus ad vos omnes servos suos prophetas, consurgens diluculo, mittensque : et non audistis, neque inclinastis aures vestras ut audiretis,</verse><verse id="5">cum diceret : Revertimini unusquisque a via sua mala, et a pessimis cogitationibus vestris, et habitabitis in terra quam dedit Dominus vobis et patribus vestris, a sæculo et usque in sæculum :</verse><verse id="6">et nolite ire post deos alienos, ut serviatis eis, adoretisque eos : neque me ad iracundiam provocetis in operibus manuum vestrarum, et non affligam vos.</verse><verse id="7">Et non audistis me, dicit Dominus, ut me ad iracundiam provocaretis in operibus manuum vestrarum, in malum vestrum.</verse><verse id="8">Propterea hæc dicit Dominus exercituum : Pro eo quod non audistis verba mea,</verse><verse id="9">ecce ego mittam et assumam universas cognationes aquilonis, ait Dominus, et Nabuchodonosor regem Babylonis servum meum, et adducam eos super terram istam, et super habitatores ejus, et super omnes nationes quæ in circuitu illius sunt : et interficiam eos, et ponam eos in stuporem et in sibilum, et in solitudines sempiternas.</verse><verse id="10">Perdamque ex eis vocem gaudii et vocem lætitiæ, vocem sponsi et vocem sponsæ, vocem molæ et lumen lucernæ.</verse><verse id="11">Et erit universa terra hæc in solitudinem, et in stuporem : et servient omnes gentes istæ regi Babylonis septuaginta annis.</verse><verse id="12">Cumque impleti fuerint septuaginta anni, visitabo super regem Babylonis et super gentem illam, dicit Dominus, iniquitatem eorum, et super terram Chaldæorum, et ponam illam in solitudines sempiternas.</verse><verse id="13">Et adducam super terram illam omnia verba mea, quæ locutus sum contra eam, omne quod scriptum est in libro isto, quæcumque prophetavit Jeremias adversum omnes gentes :</verse><verse id="14">quia servierunt eis, cum essent gentes multæ, et reges magni : et reddam eis secundum opera eorum, et secundum facta manuum suarum.</verse><verse id="15">Quia sic dicit Dominus exercituum, Deus Israël : Sume calicem vini furoris hujus de manu mea, et propinabis de illo cunctis gentibus ad quas ego mittam te.</verse><verse id="16">Et bibent, et turbabuntur et insanient a facie gladii quem ego mittam inter eos.</verse><verse id="17">Et accepi calicem de manu Domini, et propinavi cunctis gentibus ad quas misit me Dominus,</verse><verse id="18">Jerusalem, et civitatibus Juda, et regibus ejus, et principibus ejus, ut darem eos in solitudinem, et in stuporem, et in sibilum, et in maledictionem, sicut est dies ista :</verse><verse id="19">Pharaoni regi Ægypti, et servis ejus, et principibus ejus, et omni populo ejus :</verse><verse id="20">et universis generaliter : cunctis regibus terræ Ausitidis, et cunctis regibus terræ Philisthiim, et Ascaloni, et Gazæ, et Accaron, et reliquiis Azoti :</verse><verse id="21">et Idumææ, et Moab, et filiis Ammon :</verse><verse id="22">et cunctis regibus Tyri, et universis regibus Sidonis, et regibus terræ insularum qui sunt trans mare :</verse><verse id="23">et Dedan, et Thema, et Buz, et universis qui attonsi sunt in comam :</verse><verse id="24">et cunctis regibus Arabiæ, et cunctis regibus occidentis, qui habitant in deserto :</verse><verse id="25">et cunctis regibus Zambri, et cunctis regibus Elam, et cunctis regibus Medorum :</verse><verse id="26">cunctis quoque regibus aquilonis, de prope et de longe, unicuique contra fratrem suum : et omnibus regnis terræ quæ super faciem ejus sunt : et rex Sesach bibet post eos.</verse><verse id="27">Et dices ad eos : Hæc dicit Dominus exercituum, Deus Israël : Bibite, et inebriamini, et vomite : et cadite, neque surgatis a facie gladii quem ego mittam inter vos.</verse><verse id="28">Cumque noluerint accipere calicem de manu tua ut bibant, dices ad eos : Hæc dicit Dominus exercituum : Bibentes bibetis :</verse><verse id="29">quia ecce in civitate in qua invocatum est nomen meum ego incipiam affligere, et vos quasi innocentes et immunes eritis ? non eritis immunes : gladium enim ego voco super omnes habitatores terræ, dicit Dominus exercituum.</verse><verse id="30">Et tu prophetabis ad eos omnia verba hæc, et dices ad illos :
Dominus de excelso rugiet,
et de habitaculo sancto suo dabit vocem suam :
rugiens rugiet super decorem suum :
celeuma quasi calcantium concinetur
adversus omnes habitatores terræ.</verse><verse id="31">Pervenit sonitus usque ad extrema terræ,
quia judicium Domino cum gentibus :
judicatur ipse cum omni carne.
Impios tradidi gladio, dicit Dominus.</verse><verse id="32">Hæc dicit Dominus exercituum :
Ecce afflictio egredietur de gente in gentem,
et turbo magnus egredietur a summitatibus terræ.</verse><verse id="33">Et erunt interfecti Domini in die illa,
a summo terræ usque ad summum ejus :
non plangentur, et non colligentur, neque sepelientur :
in sterquilinium super faciem terræ jacebunt.</verse><verse id="34">Ululate, pastores, et clamate,
et aspergite vos cinere, optimates gregis :
quia completi sunt dies vestri ut interficiamini,
et dissipationes vestræ :
et cadetis quasi vasa pretiosa.</verse><verse id="35">Et peribit fuga a pastoribus,
et salvatio ab optimatibus gregis.</verse><verse id="36">Vox clamoris pastorum, et ululatus optimatum gregis,
quia vastavit Dominus pascua eorum :</verse><verse id="37">et conticuerunt arva pacis a facie iræ furoris Domini.</verse><verse id="38">Dereliquit quasi leo umbraculum suum,
quia facta est terra eorum in desolationem
a facie iræ columbæ,
et a facie iræ furoris Domini.</verse></chapter><chapter id="26"><verse id="1">In principio regni Joakim filii Josiæ regis Juda, factum est verbum istud a Domino, dicens :</verse><verse id="2">Hæc dicit Dominus : Sta in atrio domus Domini, et loqueris ad omnes civitates Juda, de quibus veniunt ut adorent in domo Domini universos sermones quos ego mandavi tibi ut loquaris ad eos : noli subtrahere verbum,</verse><verse id="3">si forte audiant, et convertantur unusquisque a via sua mala, et pœniteat me mali quod cogito facere eis propter malitiam studiorum eorum.</verse><verse id="4">Et dices ad eos : Hæc dicit Dominus : Si non audieritis me, ut ambuletis in lege mea quam dedi vobis,</verse><verse id="5">ut audiatis sermones servorum meorum prophetarum quos ego misi ad vos, de nocte consurgens, et dirigens, et non audistis :</verse><verse id="6">dabo domum istam sicut Silo, et urbem hanc dabo in maledictionem cunctis gentibus terræ.</verse><verse id="7">Et audierunt sacerdotes, et prophetæ, et omnis populus, Jeremiam loquentem verba hæc in domo Domini.</verse><verse id="8">Cumque complesset Jeremias, loquens omnia quæ præceperat ei Dominus ut loqueretur ad universum populum, apprehenderunt eum sacerdotes, et prophetæ, et omnis populus, dicens : Morte moriatur.</verse><verse id="9">Quare prophetavit in nomine Domini, dicens : Sicut Silo erit domus hæc, et urbs ista desolabitur eo quod non sit habitator ? Et congregatus est omnis populus adversus Jeremiam in domo Domini.</verse><verse id="10">Et audierunt principes Juda verba hæc, et ascenderunt de domo regis in domum Domini, et sederunt in introitu portæ domus Domini novæ.</verse><verse id="11">Et locuti sunt sacerdotes et prophetæ ad principes, et ad omnem populum, dicentes : Judicium mortis est viro huic, quia prophetavit adversus civitatem istam, sicut audistis auribus vestris.</verse><verse id="12">Et ait Jeremias ad omnes principes, et ad universum populum, dicens : Dominus misit me ut prophetarem ad domum istam, et ad civitatem hanc, omnia verba quæ audistis.</verse><verse id="13">Nunc ergo bonas facite vias vestras et studia vestra, et audite vocem Domini Dei vestri, et pœnitebit Dominum mali quod locutus est adversum vos.</verse><verse id="14">Ego autem ecce in manibus vestris sum : facite mihi quod bonum et rectum est in oculis vestris.</verse><verse id="15">Verumtamen scitote et cognoscite quod, si occideritis me, sanguinem innocentem tradetis contra vosmetipsos, et contra civitatem istam, et habitatores ejus : in veritate enim misit me Dominus ad vos, ut loquerer in auribus vestris omnia verba hæc.</verse><verse id="16">Et dixerunt principes et omnis populus ad sacerdotes et ad prophetas : Non est viro huic judicium mortis, quia in nomine Domini Dei nostri locutus est ad nos.</verse><verse id="17">Surrexerunt ergo viri de senioribus terræ, et dixerunt ad omnem cœtum populi, loquentes :</verse><verse id="18">Michæas de Morasthi fuit propheta in diebus Ezechiæ regis Juda, et ait ad omnem populum Juda, dicens :
Hæc dicit Dominus exercituum :
Sion quasi ager arabitur,
et Jerusalem in acervum lapidum erit,
et mons domus in excelsa silvarum.</verse><verse id="19">Numquid morte condemnavit eum Ezechias rex Juda, et omnis Juda ? numquid non timuerunt Dominum, et deprecati sunt faciem Domini, et pœnituit Dominum mali quod locutus fuerat adversum eos ? Itaque nos facimus malum grande contra animas nostras.</verse><verse id="20">Fuit quoque vir prophetans in nomine Domini, Urias filius Semei de Cariathiarim, et prophetavit adversus civitatem istam, et adversus terram hanc, juxta omnia verba Jeremiæ.</verse><verse id="21">Et audivit rex Joakim, et omnes potentes et principes ejus, verba hæc, et quæsivit rex interficere eum : et audivit Urias, et timuit, fugitque, et ingressus est Ægyptum.</verse><verse id="22">Et misit rex Joakim viros in Ægyptum, Elnathan filium Achobor, et viros cum eo, in Ægyptum,</verse><verse id="23">et eduxerunt Uriam de Ægypto, et adduxerunt eum ad regem Joakim, et percussit eum gladio, et projecit cadaver ejus in sepulchris vulgi ignobilis.</verse><verse id="24">Igitur manus Ahicam filii Saphan fuit cum Jeremia, ut non traderetur in manus populi, et interficerent eum.</verse></chapter><chapter id="27"><verse id="1">In principio regni Joakim filii Josiæ regis Juda, factum est verbum istud ad Jeremiam a Domino, dicens :</verse><verse id="2">Hæc dicit Dominus ad me : Fac tibi vincula et catenas, et pones eas in collo tuo,</verse><verse id="3">et mittes eas ad regem Edom, et ad regem Moab, et ad regem filiorum Ammon, et ad regem Tyri, et ad regem Sidonis, in manu nuntiorum qui venerunt Jerusalem ad Sedeciam regem Juda.</verse><verse id="4">Et præcipies eis ut ad dominos suos loquantur : Hæc dicit Dominus exercituum, Deus Israël : Hæc dicetis ad dominos vestros :</verse><verse id="5">Ego feci terram, et homines, et jumenta quæ sunt super faciem terræ, in fortitudine mea magna, et in brachio meo extento, et dedi eam ei qui placuit in oculis meis.</verse><verse id="6">Et nunc itaque ego dedi omnes terras istas in manu Nabuchodonosor regis Babylonis servi mei : insuper et bestias agri dedi ei, ut serviant illi :</verse><verse id="7">et servient ei omnes gentes, et filio ejus, et filio filii ejus, donec veniat tempus terræ ejus et ipsius : et servient ei gentes multæ et reges magni.</verse><verse id="8">Gens autem et regnum quod non servierit Nabuchodonosor regi Babylonis, et quicumque non curvaverit collum suum sub jugo regis Babylonis, in gladio, et in fame, et in peste visitabo super gentem illam, ait Dominus, donec consumam eos in manu ejus.</verse><verse id="9">Vos ergo nolite audire prophetas vestros, et divinos, et somniatores, et augures, et maleficos, qui dicunt vobis : Non servietis regi Babylonis :</verse><verse id="10">quia mendacium prophetant vobis, ut longe vos faciant de terra vestra, et ejiciant vos, et pereatis.</verse><verse id="11">Porro gens quæ subjecerit cervicem suam sub jugo regis Babylonis, et servierit ei, dimittam eam in terra sua, dicit Dominus, et colet eam, et habitabit in ea.</verse><verse id="12">Et ad Sedeciam regem Juda locutus sum secundum omnia verba hæc, dicens : Subjicite colla vestra sub jugo regis Babylonis, et servite ei et populo ejus, et vivetis.</verse><verse id="13">Quare moriemini, tu et populus tuus, gladio, et fame, et peste, sicut locutus est Dominus ad gentem quæ servire noluerit regi Babylonis ?</verse><verse id="14">Nolite audire verba prophetarum dicentium vobis : Non servietis regi Babylonis : quia mendacium ipsi loquuntur vobis :</verse><verse id="15">quia non misi eos, ait Dominus, et ipsi prophetant in nomine meo mendaciter, ut ejiciant vos, et pereatis, tam vos quam prophetæ qui vaticinantur vobis.</verse><verse id="16">Et ad sacerdotes, et ad populum istum, locutus sum, dicens : Hæc dicit Dominus : Nolite audire verba prophetarum vestrorum, qui prophetant vobis, dicentes : Ecce vasa Domini revertentur de Babylone nunc cito : mendacium enim prophetant vobis.</verse><verse id="17">Nolite ergo audire eos : sed servite regi Babylonis, ut vivatis : quare datur hæc civitas in solitudinem ?</verse><verse id="18">Et si prophetæ sunt, et est verbum Domini in eis, occurrant Domino exercituum, ut non veniant vasa quæ derelicta fuerant in domo Domini, et in domo regis Juda, et in Jerusalem, in Babylonem.</verse><verse id="19">Quia hæc dicit Dominus exercituum ad columnas, et ad mare, et ad bases, et ad reliqua vasorum quæ remanserunt in civitate hac,</verse><verse id="20">quæ non tulit Nabuchodonosor rex Babylonis cum transferret Jechoniam filium Joakim regem Juda de Jerusalem in Babylonem, et omnes optimates Juda et Jerusalem :</verse><verse id="21">quia hæc dicit Dominus exercituum, Deus Israël, ad vasa quæ derelicta sunt in domo Domini, et in domo regis Juda et Jerusalem :</verse><verse id="22">In Babylonem transferentur, et ibi erunt usque ad diem visitationis suæ, dicit Dominus, et afferri faciam ea, et restitui in loco isto.</verse></chapter><chapter id="28"><verse id="1">Et factum est in anno illo, in principio regni Sedeciæ regis Juda, in anno quarto, in mense quinto, dixit ad me Hananias filius Azur, propheta de Gabaon, in domo Domini, coram sacerdotibus et omni populo, dicens :</verse><verse id="2">Hæc dicit Dominus exercituum, Deus Israël : Contrivi jugum regis Babylonis.</verse><verse id="3">Adhuc duo anni dierum, et ego referri faciam ad locum istum omnia vasa domus Domini, quæ tulit Nabuchodonosor rex Babylonis de loco isto, et transtulit ea in Babylonem.</verse><verse id="4">Et Jechoniam filium Joakim regem Juda, et omnem transmigrationem Juda, qui ingressi sunt in Babylonem, ego convertam ad locum istum, ait Dominus : conteram enim jugum regis Babylonis.</verse><verse id="5">Et dixit Jeremias propheta ad Hananiam prophetam, in oculis sacerdotum, et in oculis omnis populi qui stabat in domo Domini :</verse><verse id="6">et ait Jeremias propheta : Amen ! sic faciat Dominus : suscitet Dominus verba tua quæ prophetasti, ut referantur vasa in domum Domini, et omnis transmigratio de Babylone ad locum istum.</verse><verse id="7">Verumtamen audi verbum hoc quod ego loquor in auribus tuis, et in auribus universi populi :</verse><verse id="8">prophetæ qui fuerunt ante me et ante te, ab initio, et prophetaverunt super terras multas et super regna magna de prælio, et de afflictione, et de fame :</verse><verse id="9">propheta qui vaticinatus est pacem, cum venerit verbum ejus, scietur propheta quem misit Dominus in veritate.</verse><verse id="10">Et tulit Hananias propheta catenam de collo Jeremiæ prophetæ, et confregit eam.</verse><verse id="11">Et ait Hananias in conspectu omnis populi, dicens : Hæc dicit Dominus : Sic confringam jugum Nabuchodonosor regis Babylonis, post duos annos dierum de collo omnium gentium.</verse><verse id="12">Et abiit Jeremias propheta in viam suam. Et factum est verbum Domini ad Jeremiam, postquam confregit Hananias propheta catenam de collo Jeremiæ prophetæ, dicens :</verse><verse id="13">Vade, et dices Hananiæ : Hæc dicit Dominus : Catenas ligneas contrivisti, et facies pro eis catenas ferreas.</verse><verse id="14">Quia hæc dicit Dominus exercituum, Deus Israël : Jugum ferreum posui super collum cunctarum gentium istarum, ut serviant Nabuchodonosor regi Babylonis, et servient ei : insuper et bestias terræ dedi ei.</verse><verse id="15">Et dixit Jeremias propheta ad Hananiam prophetam : Audi, Hanania : non misit te Dominus, et tu confidere fecisti populum istum in mendacio.</verse><verse id="16">Idcirco hæc dicit Dominus : Ecce ego mittam te a facie terræ : hoc anno morieris : adversum enim Dominum locutus es.</verse><verse id="17">Et mortuus est Hananias propheta in anno illo, mense septimo.</verse></chapter><chapter id="29"><verse id="1">Et hæc sunt verba libri quem misit Jeremias propheta de Jerusalem ad reliquias seniorum transmigrationis, et ad sacerdotes, et ad prophetas, et ad omnem populum quem traduxerat Nabuchodonosor de Jerusalem in Babylonem,</verse><verse id="2">postquam egressus est Jechonias rex, et domina, et eunuchi, et principes Juda et Jerusalem, et faber et inclusor, de Jerusalem,</verse><verse id="3">in manu Elasa filii Saphan, et Gamariæ filii Helciæ, quos misit Sedecias rex Juda ad Nabuchodonosor regem Babylonis in Babylonem, dicens :</verse><verse id="4">Hæc dicit Dominus exercituum, Deus Israël, omni transmigrationi quam transtuli de Jerusalem in Babylonem :</verse><verse id="5">Ædificate domos, et habitate : et plantate hortos, et comedite fructum eorum.</verse><verse id="6">Accipite uxores, et generate filios et filias : et date filiis vestris uxores, et filias vestras date viris, et pariant filios et filias : et multiplicamini ibi, et nolite esse pauci numero.</verse><verse id="7">Et quærite pacem civitatis ad quam transmigrare vos feci, et orate pro ea ad Dominum, quia in pace illius erit pax vobis.</verse><verse id="8">Hæc enim dicit Dominus exercituum, Deus Israël : Non vos seducant prophetæ vestri qui sunt in medio vestrum, et divini vestri, et ne attendatis ad somnia vestra quæ vos somniatis :</verse><verse id="9">quia falso ipsi prophetant vobis in nomine meo, et non misi eos, dicit Dominus.</verse><verse id="10">Quia hæc dicit Dominus : Cum cœperint impleri in Babylone septuaginta anni, visitabo vos, et suscitabo super vos verbum meum bonum, ut reducam vos ad locum istum.</verse><verse id="11">Ego enim scio cogitationes quas ego cogito super vos, ait Dominus, cogitationes pacis et non afflictionis, ut dem vobis finem et patientiam.</verse><verse id="12">Et invocabitis me, et ibitis : et orabitis me, et ego exaudiam vos.</verse><verse id="13">Quæretis me, et invenietis, cum quæsieritis me in toto corde vestro.</verse><verse id="14">Et inveniar a vobis, ait Dominus : et reducam captivitatem vestram, et congregabo vos de universis gentibus et de cunctis locis ad quæ expuli vos, dicit Dominus, et reverti vos faciam de loco ad quem transmigrare vos feci.</verse><verse id="15">Quia dixistis : Suscitavit nobis Dominus prophetas in Babylone :</verse><verse id="16">quia hæc dicit Dominus ad regem qui sedet super solium David, et ad omnem populum habitatorem urbis hujus, ad fratres vestros qui non sunt egressi vobiscum in transmigrationem :</verse><verse id="17">hæc dicit Dominus exercituum : Ecce mittam in eos gladium, et famem, et pestem : et ponam eos quasi ficus malas, quæ comedi non possunt eo quod pessimæ sint :</verse><verse id="18">et persequar eos in gladio, et in fame, et in pestilentia : et dabo eos in vexationem universis regnis terræ : in maledictionem, et in stuporem, et in sibilum, et in opprobrium cunctis gentibus ad quas ego ejeci eos,</verse><verse id="19">eo quod non audierint verba mea, dicit Dominus, quæ misit ad eos per servos meos prophetas, de nocte consurgens et mittens : et non audistis, dicit Dominus.</verse><verse id="20">Vos ergo audite verbum Domini, omnis transmigratio quam emisi de Jerusalem in Babylonem.</verse><verse id="21">Hæc dicit Dominus exercituum, Deus Israël, ad Achab filium Coliæ, et ad Sedeciam filium Maasiæ, qui prophetant vobis in nomine meo mendaciter : Ecce ego tradam eos in manus Nabuchodonosor regis Babylonis, et percutiet eos in oculis vestris :</verse><verse id="22">et assumetur ex eis maledictio omni transmigrationi Juda quæ est in Babylone, dicentium : Ponat te Dominus sicut Sedeciam et sicut Achab, quos frixit rex Babylonis in igne :</verse><verse id="23">pro eo quod fecerint stultitiam in Israël, et mœchati sunt in uxores amicorum suorum, et locuti sunt verbum in nomine meo mendaciter, quod non mandavi eis. Ego sum judex et testis, dicit Dominus.</verse><verse id="24">Et ad Semeiam Nehelamiten dices :</verse><verse id="25">Hæc dicit Dominus exercituum, Deus Israël : Pro eo quod misisti in nomine tuo libros ad omnem populum qui est in Jerusalem, et ad Sophoniam filium Maasiæ sacerdotem, et ad universos sacerdotes, dicens :</verse><verse id="26">Dominus dedit te sacerdotem pro Jojade sacerdote, ut sis dux in domo Domini, super omnem virum arreptitium et prophetantem, ut mittas eum in nervum et in carcerem :</verse><verse id="27">et nunc quare non increpasti Jeremiam Anathothiten, qui prophetat vobis ?</verse><verse id="28">Quia super hoc misit in Babylonem ad nos, dicens : Longum est : ædificate domos, et habitate : et plantate hortos, et comedite fructus eorum.</verse><verse id="29">Legit ergo Sophonias sacerdos librum istum in auribus Jeremiæ prophetæ.</verse><verse id="30">Et factum est verbum Domini ad Jeremiam, dicens :</verse><verse id="31">Mitte ad omnem transmigrationem, dicens : Hæc dicit Dominus ad Semeiam Nehelamiten : Pro eo quod prophetavit vobis Semeias, et ego non misi eum, et fecit vos confidere in mendacio,</verse><verse id="32">idcirco hæc dicit Dominus : Ecce ego visitabo super Semeiam Nehelamiten, et super semen ejus : non erit ei vir sedens in medio populi hujus, et non videbit bonum quod ego faciam populo meo, ait Dominus, quia prævaricationem locutus est adversus Dominum.</verse></chapter><chapter id="30"><verse id="1">Hoc verbum quod factum est ad Jeremiam a Domino, dicens :</verse><verse id="2">Hæc dicit Dominus Deus Israël, dicens : Scribe tibi omnia verba quæ locutus sum ad te, in libro.</verse><verse id="3">Ecce enim dies veniunt, dicit Dominus, et convertam conversionem populi mei Israël et Juda, ait Dominus : et convertam eos ad terram quam dedi patribus eorum, et possidebunt eam.</verse><verse id="4">Et hæc verba quæ locutus est Dominus ad Israël et ad Judam :</verse><verse id="5">Quoniam hæc dicit Dominus :
Vocem terroris audivimus :
formido, et non est pax.</verse><verse id="6">Interrogate, et videte si generat masculus :
quare ergo vidi omnis viri manum
super lumbum suum, quasi parturientis,
et conversæ sunt universæ facies in auruginem ?</verse><verse id="7">Væ ! quia magna dies illa,
nec est similis ejus :
tempusque tribulationis est Jacob,
et ex ipso salvabitur.</verse><verse id="8">Et erit in die illa, ait Dominus exercituum :
conteram jugum ejus de collo tuo,
et vincula ejus dirumpam,
et non dominabuntur ei amplius alieni :</verse><verse id="9">sed servient Domino Deo suo,
et David regi suo,
quem suscitabo eis.</verse><verse id="10">Tu ergo ne timeas, serve meus Jacob, ait Dominus,
neque paveas, Israël :
quia ecce ego salvabo te de terra longinqua,
et semen tuum de terra captivitatis eorum :
et revertetur Jacob, et quiescet,
et cunctis affluet bonis, et non erit quem formidet :</verse><verse id="11">quoniam tecum ego sum, ait Dominus, ut salvem te.
Faciam enim consummationem in cunctis gentibus
in quibus dispersi te :
te autem non faciam in consummationem :
sed castigabo te in judicio,
ut non videaris tibi innoxius.</verse><verse id="12">Quia hæc dicit Dominus :
Insanabilis fractura tua ;
pessima plaga tua :</verse><verse id="13">non est qui judicet judicium tuum ad alligandum :
curationum utilitas non est tibi.</verse><verse id="14">Omnes amatores tui obliti sunt tui,
teque non quærent :
plaga enim inimici percussi te castigatione crudeli :
propter multitudinem iniquitatis tuæ dura facta sunt peccata tua.</verse><verse id="15">Quid clamas super contritione tua ?
insanabilis est dolor tuus :
propter multitudinem iniquitatis tuæ,
et propter dura peccata tua,
feci hæc tibi.</verse><verse id="16">Propterea omnes qui comedunt te devorabuntur,
et universi hostes tui in captivitatem ducentur :
et qui te vastant vastabuntur,
cunctosque prædatores tuos dabo in prædam.</verse><verse id="17">Obducam enim cicatricem tibi,
et a vulneribus tuis sanabo te, dicit Dominus.
Quia ejectam vocaverunt te, Sion :
hæc est, quæ non habebat requirentem.</verse><verse id="18">Hæc dicit Dominus :
Ecce ego convertam conversionem tabernaculorum Jacob,
et tectis ejus miserebor :
et ædificabitur civitas in excelso suo,
et templum juxta ordinem suum fundabitur :</verse><verse id="19">et egredietur de eis laus,
voxque ludentium.
Et multiplicabo eos, et non minuentur :
et glorificabo eos, et non attenuabuntur.</verse><verse id="20">Et erunt filii ejus sicut a principio,
et cœtus ejus coram me permanebit,
et visitabo adversum omnes qui tribulant eum.</verse><verse id="21">Et erit dux ejus ex eo,
et princeps de medio ejus producetur :
et applicabo eum, et accedet ad me.
Quis enim iste est qui applicet cor suum
ut appropinquet mihi ? ait Dominus :</verse><verse id="22">et eritis mihi in populum, et ego ero vobis in Deum.</verse><verse id="23">Ecce turbo Domini, furor egrediens, procella ruens :
in capite impiorum conquiescet.</verse><verse id="24">Non avertet iram indignationis Dominus,
donec faciat et compleat cogitationem cordis sui :
in novissimo dierum intelligetis ea.</verse></chapter><chapter id="31"><verse id="1">In tempore illo, dicit Dominus,
ero Deus universis cognationibus Israël,
et ipsi erunt mihi in populum.</verse><verse id="2">Hæc dicit Dominus :
Invenit gratiam in deserto populus qui remanserat a gladio :
vadet ad requiem suam Israël.</verse><verse id="3">Longe Dominus apparuit mihi.
Et in caritate perpetua dilexi te :
ideo attraxi te, miserans.</verse><verse id="4">Rursumque ædificabo te, et ædificaberis, virgo Israël :
adhuc ornaberis tympanis tuis,
et egredieris in choro ludentium.</verse><verse id="5">Adhuc plantabis vineas in montibus Samariæ :
plantabunt plantantes,
et donec tempus veniat, non vindemiabunt.</verse><verse id="6">Quia erit dies in qua clamabunt custodes in monte Ephraim :
Surgite, et ascendamus in Sion ad Dominum Deum nostrum.</verse><verse id="7">Quia hæc dicit Dominus :
Exsultate in lætitia, Jacob,
et hinnite contra caput gentium :
personate, et canite, et dicite :
Salva, Domine, populum tuum, reliquias Israël.</verse><verse id="8">Ecce ego adducam eos de terra aquilonis,
et congregabo eos ab extremis terræ :
inter quos erunt cæcus et claudus,
prægnans et pariens simul,
cœtus magnus revertentium huc.</verse><verse id="9">In fletu venient,
et in misericordia reducam eos :
et adducam eos per torrentes aquarum in via recta,
et non impingent in ea,
quia factus sum Israëli pater,
et Ephraim primogenitus meus est.</verse><verse id="10">Audite verbum Domini, gentes,
et annuntiate in insulis quæ procul sunt,
et dicite : Qui dispersit Israël congregabit eum,
et custodiet eum sicut pastor gregem suum.</verse><verse id="11">Redemit enim Dominus Jacob,
et liberavit eum de manu potentioris.</verse><verse id="12">Et venient, et laudabunt in monte Sion :
et confluent ad bona Domini,
super frumento, et vino, et oleo,
et fœtu pecorum et armentorum :
eritque anima eorum quasi hortus irriguus,
et ultra non esurient.</verse><verse id="13">Tunc lætabitur virgo in choro,
juvenes et senes simul :
et convertam luctum eorum in gaudium,
et consolabor eos, et lætificabo a dolore suo.</verse><verse id="14">Et inebriabo animam sacerdotum pinguedine,
et populus meus bonis meis adimplebitur, ait Dominus.</verse><verse id="15">Hæc dicit Dominus :
Vox in excelso audita est lamentationis :
luctus, et fletus Rachel plorantis filios suos,
et nolentis consolari super eis,
quia non sunt.</verse><verse id="16">Hæc dicit Dominus :
Quiescat vox tua a ploratu,
et oculi tui a lacrimis,
quia est merces operi tuo, ait Dominus,
et revertentur de terra inimici :</verse><verse id="17">et est spes novissimis tuis, ait Dominus,
et revertentur filii ad terminos suos.</verse><verse id="18">Audiens audivi Ephraim transmigrantem :
Castigasti me, et eruditus sum,
quasi juvenculus indomitus :
converte me, et convertar,
quia tu Dominus Deus meus.</verse><verse id="19">Postquam enim convertisti me, egi pœnitentiam :
et postquam ostendisti mihi, percussi femur meum.
Confusus sum, et erubui,
quoniam sustinui opprobrium adolescentiæ meæ.</verse><verse id="20">Si filius honorabilis mihi Ephraim,
si puer delicatus !
quia ex quo locutus sum de eo,
adhuc recordabor ejus.
Idcirco conturbata sunt viscera mea super eum :
miserans miserebor ejus, ait Dominus.</verse><verse id="21">Statue tibi speculam ;
pone tibi amaritudines ;
dirige cor tuum in viam rectam in qua ambulasti :
revertere, virgo Israël,
revertere ad civitates tuas istas.</verse><verse id="22">Usquequo deliciis dissolveris, filia vaga ?
quia creavit Dominus novum super terram :
femina circumdabit virum.</verse><verse id="23">Hæc dicit Dominus exercituum, Deus Israël :
Adhuc dicent verbum istud
in terra Juda et in urbibus ejus,
cum convertero captivitatem eorum :
Benedicat tibi Dominus, pulchritudo justitiæ, mons sanctus :</verse><verse id="24">et habitabunt in eo Judas et omnes civitates ejus simul,
agricolæ et minantes greges.</verse><verse id="25">Quia inebriavi animam lassam,
et omnem animam esurientem saturavi.</verse><verse id="26">Ideo quasi de somno suscitatus sum :
et vidi, et somnus meus dulcis mihi.</verse><verse id="27">Ecce dies veniunt, dicit Dominus,
et seminabo domum Israël et domum Juda
semine hominum et semine jumentorum.</verse><verse id="28">Et sicut vigilavi super eos
ut evellerem, et demolirer, et dissiparem,
et disperderem, et affligerem,
sic vigilabo super eos
ut ædificem et plantem, ait Dominus.</verse><verse id="29">In diebus illis non dicent ultra :
Patres comederunt uvam acerbam,
et dentes filiorum obstupuerunt.</verse><verse id="30">Sed unusquisque in iniquitate sua morietur :
omnis homo qui comederit uvam acerbam,
obstupescent dentes ejus.</verse><verse id="31">Ecce dies venient, dicit Dominus,
et feriam domui Israël et domui Juda fœdus novum,</verse><verse id="32">non secundum pactum quod pepigi cum patribus eorum
in die qua apprehendi manum eorum
ut educerem eos de terra Ægypti,
pactum quod irritum fecerunt :
et ego dominatus sum eorum, dicit Dominus.</verse><verse id="33">Sed hoc erit pactum quod feriam cum domo Israël
post dies illos, dicit Dominus :
dabo legem meam in visceribus eorum,
et in corde eorum scribam eam,
et ero eis in Deum,
et ipsi erunt mihi in populum :</verse><verse id="34">et non docebit ultra vir proximum suum
et vir fratrem suum,
dicens : Cognosce Dominum :
omnes enim cognoscent me,
a minimo eorum usque ad maximum, ait Dominus :
quia propitiabor iniquitati eorum,
et peccati eorum non memorabor amplius.</verse><verse id="35">Hæc dicit Dominus qui dat solem in lumine diei,
ordinem lunæ et stellarum in lumine noctis :
qui turbat mare, et sonant fluctus ejus :
Dominus exercituum nomen illi :</verse><verse id="36">Si defecerint leges istæ coram me, dicit Dominus,
tunc et semen Israël deficiet,
ut non sit gens coram me cunctis diebus.</verse><verse id="37">Hæc dicit Dominus :
Si mensurari potuerint cæli sursum,
et investigari fundamenta terræ deorsum,
et ego abjiciam universum semen Israël,
propter omnia quæ fecerunt, dicit Dominus.</verse><verse id="38">Ecce dies veniunt, dicit Dominus,
et ædificabitur civitas Domino,
a turre Hananeel usque ad portam anguli.</verse><verse id="39">Et exibit ultra norma mensuræ
in conspectu ejus super collem Gareb,
et circuibit Goatha,</verse><verse id="40">et omnem vallem cadaverum, et cineris,
et universam regionem mortis
usque ad torrentem Cedron,
et usque ad angulum portæ equorum orientalis,
Sanctum Domini :
non evelletur, et non destruetur ultra in perpetuum.</verse></chapter><chapter id="32"><verse id="1">Verbum quod factum est ad Jeremiam a Domino, in anno decimo Sedeciæ regis Juda, ipse est annus decimusoctavus Nabuchodonosor.</verse><verse id="2">Tunc exercitus regis Babylonis obsidebat Jerusalem, et Jeremias propheta erat clausus in atrio carceris qui erat in domo regis Juda.</verse><verse id="3">Clauserat enim eum Sedecias rex Juda, dicens : Quare vaticinaris, dicens : Hæc dicit Dominus : Ecce ego dabo civitatem istam in manus regis Babylonis, et capiet eam :</verse><verse id="4">et Sedecias rex Juda non effugiet de manu Chaldæorum, sed tradetur in manus regis Babylonis : et loquetur os ejus cum ore illius, et oculi ejus oculos illius videbunt :</verse><verse id="5">et in Babylonem ducet Sedeciam, et ibi erit donec visitem eum, ait Dominus : si autem dimicaveritis adversum Chaldæos, nihil prosperum habebitis ?</verse><verse id="6">Et dixit Jeremias : Factum est verbum Domini ad me, dicens :</verse><verse id="7">Ecce Hanameel filius Sellum, patruelis tuus, veniet ad te, dicens : Eme tibi agrum meum qui est in Anathoth, tibi enim competit ex propinquitate ut emas.</verse><verse id="8">Et venit ad me Hanameel filius patrui mei, secundum verbum Domini, ad vestibulum carceris, et ait ad me : Posside agrum meum qui est in Anathoth, in terra Benjamin, quia tibi competit hæreditas, et tu propinquus es ut possideas. Intellexi autem quod verbum Domini esset :</verse><verse id="9">et emi agrum ab Hanameel filio patrui mei, qui est in Anathoth, et appendi ei argentum : septem stateres, et decem argenteos.</verse><verse id="10">Et scripsi in libro, et signavi, et adhibui testes, et appendi argentum in statera.</verse><verse id="11">Et accepi librum possessionis signatum, et stipulationes, et rata, et signa forinsecus :</verse><verse id="12">et dedi librum possessionis Baruch filio Neri filii Maasiæ, in oculis Hanameel patruelis mei, in oculis testium qui scripti erant in libro emptionis, et in oculis omnium Judæorum qui sedebant in atrio carceris.</verse><verse id="13">Et præcepi Baruch coram eis, dicens :</verse><verse id="14">Hæc dicit Dominus exercituum, Deus Israël : Sume libros istos, librum emptionis hunc signatum, et librum hunc qui apertus est, et pone illos in vase fictili, ut permanere possint diebus multis :</verse><verse id="15">hæc enim dicit Dominus exercituum, Deus Israël : Adhuc possidebuntur domus, et agri, et vineæ in terra ista.</verse><verse id="16">Et oravi ad Dominum, postquam tradidi librum possessionis Baruch filio Neri, dicens :</verse><verse id="17">Heu ! heu ! heu ! Domine Deus,
ecce tu fecisti cælum et terram
in fortitudine tua magna, et in brachio tuo extento :
non erit tibi difficile omne verbum :</verse><verse id="18">qui facis misericordiam in millibus,
et reddis iniquitatem patrum in sinum filiorum eorum post eos :
fortissime, magne, et potens,
Dominus exercituum nomen tibi.</verse><verse id="19">Magnus consilio, et incomprehensibilis cogitatu :
cujus oculi aperti sunt super omnes vias filiorum Adam,
ut reddas unicuique secundum vias suas,
et secundum fructum adinventionum ejus.</verse><verse id="20">Qui posuisti signa et portenta
in terra Ægypti usque ad diem hanc,
et in Israël, et in hominibus,
et fecisti tibi nomen sicut est dies hæc.</verse><verse id="21">Et eduxisti populum tuum Israël de terra Ægypti,
in signis et in portentis,
et in manu robusta et in brachio extento,
et in terrore magno :</verse><verse id="22">et dedisti eis terram hanc,
quam jurasti patribus eorum ut dares eis,
terram fluentem lacte et melle.</verse><verse id="23">Et ingressi sunt, et possederunt eam,
et non obedierunt voci tuæ,
et in lege tua non ambulaverunt :
omnia quæ mandasti eis ut facerent non fecerunt,
et evenerunt eis omnia mala hæc.</verse><verse id="24">Ecce munitiones exstructæ sunt adversum civitatem ut capiatur,
et urbs data est in manus Chaldæorum
qui præliantur adversus eam,
a facie gladii, et famis, et pestilentiæ :
et quæcumque locutus es, acciderunt,
ut tu ipse cernis.</verse><verse id="25">Et tu dicis mihi, Domine Deus :
Eme agrum argento, et adhibe testes,
cum urbs data sit in manus Chaldæorum ?</verse><verse id="26">Et factum est verbum Domini ad Jeremiam, dicens :</verse><verse id="27">Ecce ego Dominus Deus universæ carnis :
numquid mihi difficile erit omne verbum ?</verse><verse id="28">Propterea hæc dicit Dominus :
Ecce ego tradam civitatem istam in manus Chaldæorum,
et in manus regis Babylonis,
et capient eam.</verse><verse id="29">Et venient Chaldæi præliantes adversum urbem hanc,
et succendent eam igni, et comburent eam,
et domos in quarum domatibus sacrificabant Baal,
et libabant diis alienis libamina ad irritandum me.</verse><verse id="30">Erant enim filii Israël et filii Juda
jugiter facientes malum in oculis meis ab adolescentia sua :
filii Israël, qui usque nunc exacerbant me
in opere manuum suarum, dicit Dominus.</verse><verse id="31">Quia in furore et in indignatione mea facta est mihi civitas hæc,
a die qua ædificaverunt eam
usque ad diem istam qua auferetur de conspectu meo,</verse><verse id="32">propter malitiam filiorum Israël et filiorum Juda,
quam fecerunt ad iracundiam me provocantes,
ipsi et reges eorum,
principes eorum, et sacerdotes eorum, et prophetæ eorum,
viri Juda et habitatores Jerusalem.</verse><verse id="33">Et verterunt ad me terga, et non facies,
cum docerem eos diluculo et erudirem,
et nollent audire, ut acciperent disciplinam.</verse><verse id="34">Et posuerunt idola sua in domo in qua invocatum est nomen meum,
ut polluerent eam.</verse><verse id="35">Et ædificaverunt excelsa Baal
quæ sunt in valle filii Ennom,
ut initiarent filios suos et filias suas Moloch,
quod non mandavi eis,
nec ascendit in cor meum ut facerent abominationem hanc :
et in peccatum deducerent Judam.</verse><verse id="36">Et nunc propter ista,
hæc dicit Dominus Deus Israël ad civitatem hanc,
de qua vos dicitis quod tradetur in manus regis Babylonis,
in gladio, et in fame, et in peste :</verse><verse id="37">Ecce ego congregabo eos de universis terris ad quas ejeci eos
in furore meo, et in ira mea, et in indignatione grandi :
et reducam eos ad locum istum,
et habitare eos faciam confidenter :</verse><verse id="38">et erunt mihi in populum,
et ego ero eis in Deum.</verse><verse id="39">Et dabo eis cor unum, et viam unam,
ut timeant me universis diebus,
et bene sit eis, et filiis eorum post eos.</verse><verse id="40">Et feriam eis pactum sempiternum,
et non desinam eis benefacere :
et timorem meum dabo in corde eorum,
ut non recedant a me.</verse><verse id="41">Et lætabor super eis, cum bene eis fecero :
et plantabo eos in terra ista in veritate,
in toto corde meo et in tota anima mea.</verse><verse id="42">Quia hæc dicit Dominus :
Sicut adduxi super populum istum omne malum hoc grande,
sic adducam super eos
omne bonum quod ego loquor ad eos.</verse><verse id="43">Et possidebuntur agri in terra ista,
de qua vos dicitis quod deserta sit,
eo quod non remanserit homo et jumentum,
et data sit in manus Chaldæorum.</verse><verse id="44">Agri ementur pecunia, et scribentur in libro,
et imprimetur signum, et testis adhibebitur,
in terra Benjamin et in circuitu Jerusalem,
in civitatibus Juda, et in civitatibus montanis,
et in civitatibus campestribus, et in civitatibus quæ ad austrum sunt,
quia convertam captivitatem eorum, ait Dominus.</verse></chapter><chapter id="33"><verse id="1">Et factum est verbum Domini ad Jeremiam secundo, cum adhuc clausus esset in atrio carceris, dicens :</verse><verse id="2">Hæc dicit Dominus, qui facturus est,
et formaturus illud, et paraturus :
Dominus nomen ejus :</verse><verse id="3">Clama ad me, et exaudiam te,
et annuntiabo tibi grandia et firma quæ nescis.</verse><verse id="4">Quia hæc dicit Dominus Deus Israël
ad domos urbis hujus,
et ad domos regis Juda, quæ destructæ sunt,
et ad munitiones, et ad gladium</verse><verse id="5">venientium ut dimicent cum Chaldæis,
et impleant eas cadaveribus hominum
quos percussi in furore meo et in indignatione mea,
abscondens faciem meam a civitate hac,
propter omnem malitiam eorum :</verse><verse id="6">Ecce ego obducam eis cicatricem et sanitatem,
et curabo eos, et revelabo illis deprecationem pacis et veritatis.</verse><verse id="7">Et convertam conversionem Juda et conversionem Jerusalem,
et ædificabo eos sicut a principio.</verse><verse id="8">Et emundabo illos ab omni iniquitate sua
in qua peccaverunt mihi,
et propitius ero cunctis iniquitatibus eorum,
in quibus dereliquerunt mihi et spreverunt me.</verse><verse id="9">Et erit mihi in nomen, et in gaudium,
et in laudem, et in exsultationem
cunctis gentibus terræ,
quæ audierint omnia bona quæ ego facturus sum eis :
et pavebunt et turbabuntur in universis bonis,
et in omni pace quam ego faciam eis.</verse><verse id="10">Hæc dicit Dominus :
Adhuc audietur in loco isto
quem vos dicitis esse desertum,
eo quod non sit homo nec jumentum
in civitatibus Juda, et foris Jerusalem,
quæ desolatæ sunt, absque homine,
et absque habitatore, et absque pecore,</verse><verse id="11">vox gaudii et vox lætitiæ,
vox sponsi et vox sponsæ,
vox dicentium : Confitemini Domino exercituum,
quoniam bonus Dominus,
quoniam in æternum misericordia ejus :
et portantium vota in domum Domini :
reducam enim conversionem terræ
sicut a principio, dicit Dominus.</verse><verse id="12">Hæc dicit Dominus exercituum :
Adhuc erit in loco isto deserto,
absque homine et absque jumento,
et in cunctis civitatibus ejus,
habitaculum pastorum accubantium gregum.</verse><verse id="13">In civitatibus montuosis,
et in civitatibus campestribus,
et in civitatibus quæ ad austrum sunt,
et in terra Benjamin, et in circuitu Jerusalem,
et in civitatibus Juda,
adhuc transibunt greges ad manum numerantis, ait Dominus.</verse><verse id="14">Ecce dies veniunt, dicit Dominus,
et suscitabo verbum bonum quod locutus sum
ad domum Israël et ad domum Juda.</verse><verse id="15">In diebus illis et in tempore illo
germinare faciam David germen justitiæ,
et faciet judicium et justitiam in terra :</verse><verse id="16">in diebus illis salvabitur Juda,
et Jerusalem habitabit confidenter :
et hoc est nomen quod vocabunt eum :
Dominus justus noster.</verse><verse id="17">Quia hæc dicit Dominus :
Non interibit de David vir qui sedeat super thronum domus Israël :</verse><verse id="18">et de sacerdotibus et de Levitis non interibit vir a facie mea,
qui offerat holocautomata,
et incendat sacrificum,
et cædat victimas omnibus diebus.</verse><verse id="19">Et factum est verbum Domini ad Jeremiam, dicens :</verse><verse id="20">Hæc dicit Dominus :
Si irritum potest fieri pactum meum cum die,
et pactum meum cum nocte,
ut non sit dies et nox in tempore suo,</verse><verse id="21">et pactum meum irritum esse poterit cum David servo meo,
ut non sit ex eo filius qui regnet in throno ejus,
et Levitæ et sacerdotes ministri mei.</verse><verse id="22">Sicuti enumerari non possunt stellæ cæli,
et metiri arena maris,
sic multiplicabo semen David servi mei,
et Levitas ministros meos.</verse><verse id="23">Et factum est verbum Domini ad Jeremiam, dicens :</verse><verse id="24">Numquid non vidisti quid populus hic locutus sit, dicens :
Duæ cognationes quas elegerat Dominus abjectæ sunt ?
et populum meum despexerunt,
eo quod non sit ultra gens coram eis.</verse><verse id="25">Hæc dicit Dominus :
Si pactum meum inter diem et noctem,
et leges cælo et terræ non posui,</verse><verse id="26">equidem et semen Jacob et David servi mei projiciam,
ut non assumam de semine ejus
principes seminis Abraham, Isaac, et Jacob :
reducam enim conversionem eorum, et miserebor eis.</verse></chapter><chapter id="34"><verse id="1">Verbum quod factum est ad Jeremiam a Domino quando Nabuchodonosor rex Babylonis, et omnis exercitus ejus, universaque regna terræ quæ erant sub potestate manus ejus, et omnes populi, bellabant contra Jerusalem, et contra omnes urbes ejus, dicens :</verse><verse id="2">Hæc dicit Dominus Deus Israël : Vade, et loquere ad Sedeciam regem Juda, et dices ad eum : Hæc dicit Dominus : Ecce ego tradam civitatem hanc in manus regis Babylonis, et succendet eam igni :</verse><verse id="3">et tu non effugies de manu ejus, sed comprehensione capieris, et in manu ejus traderis : et oculi tui oculos regis Babylonis videbunt, et os ejus cum ore tuo loquetur, et Babylonem introibis.</verse><verse id="4">Attamen audi verbum Domini, Sedecia, rex Juda : Hæc dicit Dominus ad te : Non morieris in gladio,</verse><verse id="5">sed in pace morieris : et secundum combustiones patrum tuorum, regum priorum qui fuerunt ante te, sic comburent te : et : Væ domine, plangent te : quia verbum ego locutus sum, dicit Dominus.</verse><verse id="6">Et locutus est Jeremias propheta ad Sedeciam regem Juda universa verba hæc in Jerusalem.</verse><verse id="7">Et exercitus regis Babylonis pugnabat contra Jerusalem, et contra omnes civitates Juda quæ reliquæ erant, contra Lachis et contra Azecha : hæ enim supererant de civitatibus Juda, urbes munitæ.</verse><verse id="8">Verbum quod factum est ad Jeremiam a Domino, postquam percussit rex Sedecias fœdus cum omni populo in Jerusalem, prædicans</verse><verse id="9">ut dimitteret unusquisque servum suum et unusquisque ancillam suam, Hebræum et Hebræam, liberos, et nequaquam dominarentur eis, id est, in Judæo et fratre suo.</verse><verse id="10">Audierunt ergo omnes principes et universus populus qui inierant pactum ut dimitteret unusquisque servum suum et unusquisque ancillam suam liberos, et ultra non dominarentur eis : audierunt igitur, et dimiserunt.</verse><verse id="11">Et conversi sunt deinceps : et retraxerunt servos et ancillas suas quos dimiserant liberos, et subjugaverunt in famulos et famulas.</verse><verse id="12">Et factum est verbum Domini ad Jeremiam a Domino, dicens :</verse><verse id="13">Hæc dicit Dominus Deus Israël : Ego percussi fœdus cum patribus vestris in die qua eduxi eos de terra Ægypti, de domo servitutis, dicens :</verse><verse id="14">Cum completi fuerint septem anni, dimittat unusquisque fratrem suum Hebræum, qui venditus est ei : et serviet tibi sex annis, et dimittes eum a te liberum : et non audierunt patres vestri me, nec inclinaverunt aurem suam.</verse><verse id="15">Et conversi estis vos hodie, et fecistis quod rectum est in oculis meis, ut prædicaretis libertatem unusquisque ad amicum suum : et inistis pactum in conspectu meo, in domo in qua invocatum est nomen meum super eam :</verse><verse id="16">et reversi estis, et commaculastis nomen meum, et reduxistis unusquisque servum suum et unusquisque ancillam suam quos dimiseratis ut essent liberi et suæ potestatis, et subjugastis eos ut sint vobis servi et ancillæ.</verse><verse id="17">Propterea hæc dicit Dominus : Vos non audistis me, ut prædicaretis libertatem unusquisque fratri suo et unusquisque amico suo : ecce ego prædico vobis libertatem, ait Dominus, ad gladium, ad pestem, et ad famem, et dabo vos in commotionem cunctis regnis terræ.</verse><verse id="18">Et dabo viros qui prævaricantur fœdus meum, et non observaverunt verba fœderis quibus assensi sunt in conspectu meo, vitulum quem conciderunt in duas partes, et transierunt inter divisiones ejus,</verse><verse id="19">principes Juda et principes Jerusalem, eunuchi et sacerdotes, et omnis populus terræ, qui transierunt inter divisiones vituli :</verse><verse id="20">et dabo eos in manus inimicorum suorum, et in manus quærentium animam eorum, et erit morticinum eorum in escam volatilibus cæli et bestiis terræ.</verse><verse id="21">Et Sedeciam regem Juda, et principes ejus, dabo in manus inimicorum suorum, et in manus quærentium animas eorum, et in manus exercituum regis Babylonis, qui recesserunt a vobis.</verse><verse id="22">Ecce ego præcipio, dicit Dominus, et reducam eos in civitatem hanc, et præliabuntur adversus eam, et capient eam, et incendent igni : et civitates Juda dabo in solitudinem, eo quod non sit habitator.</verse></chapter><chapter id="35"><verse id="1">Verbum quod factum est ad Jeremiam a Domino in diebus Joakim filii Josiæ regis Juda, dicens :</verse><verse id="2">Vade ad domum Rechabitarum, et loquere eis, et introduces eos in domum Domini, in unam exedram thesaurorum, et dabis eis bibere vinum.</verse><verse id="3">Et assumpsi Jezoniam filium Jeremiæ filii Habsaniæ, et fratres ejus, et omnes filios ejus, et universam domum Rechabitarum,</verse><verse id="4">et introduxi eos in domum Domini, ad gazophylacium filiorum Hanan filii Jegedeliæ hominis Dei, quod erat juxta gazophylacium principum, super thesaurum Maasiæ filii Sellum, qui erat custos vestibuli :</verse><verse id="5">et posui coram filiis domus Rechabitarum scyphos plenos vino, et calices, et dixi ad eos : Bibite vinum.</verse><verse id="6">Qui responderunt Non bibemus vinum, quia Jonadab filius Rechab, pater noster, præcepit nobis, dicens : Non bibetis vinum, vos et filii vestri, usque in sempiternum :</verse><verse id="7">et domum non ædificabitis, et sementem non seretis, et vineas non plantabitis, nec habebitis : sed in tabernaculis habitabitis cunctis diebus vestris, ut vivatis diebus multis super faciem terræ in qua vos peregrinamini.</verse><verse id="8">Obedivimus ergo voci Jonadab filii Rechab, patris nostri, in omnibus quæ præcepit nobis, ita ut non biberemus vinum cunctis diebus nostris, nos, et mulieres nostræ, filii, et filiæ nostræ,</verse><verse id="9">et non ædificaremus domos ad habitandum : et vineam, et agrum, et sementem non habuimus :</verse><verse id="10">sed habitavimus in tabernaculis, et obedientes fuimus juxta omnia quæ præcepit nobis Jonadab pater noster.</verse><verse id="11">Cum autem ascendisset Nabuchodonosor rex Babylonis ad terram nostram, diximus : Venite, et ingrediamur Jerusalem a facie exercitus Chaldæorum, et a facie exercitus Syriæ : et mansimus in Jerusalem.</verse><verse id="12">Et factum est verbum Domini ad Jeremiam, dicens :</verse><verse id="13">Hæc dicit Dominus exercituum, Deus Israël : Vade, et dic viris Juda et habitatoribus Jerusalem : Numquid non recipietis disciplinam, ut obediatis verbis meis ? dicit Dominus.</verse><verse id="14">Prævaluerunt sermones Jonadab filii Rechab quos præcepit filiis suis ut non biberent vinum, et non biberunt usque ad diem hanc, quia obedierunt præcepto patris sui : ego autem locutus sum ad vos, de mane consurgens et loquens, et non obedistis mihi.</verse><verse id="15">Misique ad vos omnes servos meos prophetas, consurgens diluculo mittensque, et dicens : Convertimini unusquisque a via sua pessima, et bona facite studia vestra : et nolite sequi deos alienos, neque colatis eos, et habitabitis in terra quam dedi vobis et patribus vestris : et non inclinastis aurem vestram, neque audistis me.</verse><verse id="16">Firmaverunt igitur filii Jonadab filii Rechab præceptum patris sui quod præceperat eis : populus autem iste non obedivit mihi.</verse><verse id="17">Idcirco hæc dicit Dominus exercituum, Deus Israël : Ecce ego adducam super Juda et super omnes habitatores Jerusalem universam afflictionem quam locutus sum adversum illos, eo quod locutus sum ad illos, et non audierunt ; vocavi illos, et non responderunt mihi.</verse><verse id="18">Domui autem Rechabitarum dixit Jeremias : Hæc dicit Dominus exercituum, Deus Israël : Pro eo quod obedistis præcepto Jonadab patris vestri, et custodistis omnia mandata ejus, et fecistis universa quæ præcepit vobis,</verse><verse id="19">propterea hæc dicit Dominus exercituum, Deus Israël : Non deficiet vir de stirpe Jonadab filii Rechab, stans in conspectu meo cunctis diebus.</verse></chapter><chapter id="36"><verse id="1">Et factum est in anno quarto Joakim filii Josiæ regis Juda, factum est verbum hoc ad Jeremiam a Domino, dicens :</verse><verse id="2">Tolle volumen libri, et scribes in eo omnia verba quæ locutus sum tibi adversum Israël et Judam, et adversum omnes gentes, a die qua locutus sum ad te ex diebus Josiæ usque ad diem hanc :</verse><verse id="3">si forte, audiente domo Juda universa mala quæ ego cogito facere eis, revertatur unusquisque a via sua pessima, et propitius ero iniquitati et peccato eorum.</verse><verse id="4">Vocavit ergo Jeremias Baruch filium Neriæ : et scripsit Baruch ex ore Jeremiæ omnes sermones Domini quos locutus est ad eum, in volumine libri :</verse><verse id="5">et præcepit Jeremias Baruch, dicens : Ego clausus sum, nec valeo ingredi domum Domini.</verse><verse id="6">Ingredere ergo tu, et lege de volumine in quo scripsisti ex ore meo verba Domini, audiente populo in domo Domini, in die jejunii : insuper et audiente universo Juda qui veniunt de civitatibus suis, leges eis,</verse><verse id="7">si forte cadat oratio eorum in conspectu Domini, et revertatur unusquisque a via sua pessima : quoniam magnus furor et indignatio est quam locutus est Dominus adversus populum hunc.</verse><verse id="8">Et fecit Baruch filius Neriæ juxta omnia quæ præceperat ei Jeremias propheta, legens ex volumine sermones Domini in domo Domini.</verse><verse id="9">Factum est autem in anno quinto Joakim filii Josiæ regis Juda, in mense nono : prædicaverunt jejunium in conspectu Domini omni populo in Jerusalem, et universæ multitudini quæ confluxerat de civitatibus Juda in Jerusalem.</verse><verse id="10">Legitque Baruch ex volumine sermones Jeremiæ in domo Domini, in gazophylacio Gamariæ filii Saphan scribæ, in vestibulo superiori, in introitu portæ novæ domus Domini, audiente omni populo.</verse><verse id="11">Cumque audisset Michæas filius Gamariæ filii Saphan omnes sermones Domini ex libro,</verse><verse id="12">descendit in domum regis, ad gazophylacium scribæ, et ecce ibi omnes principes sedebant : Elisama scriba, et Dalaias filius Semeiæ, et Elnathan filius Achobor, et Gamarias filius Saphan, et Sedecias filius Hananiæ, et universi principes :</verse><verse id="13">et nuntiavit eis Michæas omnia verba quæ audivit, legente Baruch ex volumine in auribus populi.</verse><verse id="14">Miserunt itaque omnes principes ad Baruch Judi filium Nathaniæ filii Selemiæ filii Chusi, dicentes : Volumen ex quo legisti, audiente populo, sume in manu tua, et veni. Tulit ergo Baruch filius Neriæ volumen in manu sua, et venit ad eos :</verse><verse id="15">et dixerunt ad eum : Sede, et lege hæc in auribus nostris. Et legit Baruch in auribus eorum.</verse><verse id="16">Igitur cum audissent omnia verba, obstupuerunt unusquisque ad proximum suum, et dixerunt ad Baruch : Nuntiare debemus regi omnes sermones istos.</verse><verse id="17">Et interrogaverunt eum, dicentes : Indica nobis quomodo scripsisti omnes sermones istos ex ore ejus.</verse><verse id="18">Dixit autem eis Baruch : Ex ore suo loquebatur quasi legens ad me omnes sermones istos, et ego scribebam in volumine atramento.</verse><verse id="19">Et dixerunt principes ad Baruch : Vade, et abscondere, tu et Jeremias, et nemo sciat ubi sitis.</verse><verse id="20">Et ingressi sunt ad regem in atrium : porro volumen commendaverunt in gazophylacio Elisamæ scribæ, et nuntiaverunt, audiente rege, omnes sermones.</verse><verse id="21">Misitque rex Judi ut sumeret volumen : qui tollens illud de gazophylacio Elisamæ scribæ, legit, audiente rege et universis principibus qui stabant circa regem.</verse><verse id="22">Rex autem sedebat in domo hiemali, in mense nono, et posita erat arula coram eo plena prunis.</verse><verse id="23">Cumque legisset Judi tres pagellas vel quatuor, scidit illud scalpello scribæ, et projecit in ignem qui erat super arulam, donec consumeretur omne volumen igni qui erat in arula.</verse><verse id="24">Et non timuerunt, neque sciderunt vestimenta sua, rex et omnes servi ejus qui audierunt universos sermones istos.</verse><verse id="25">Verumtamen Elnathan, et Dalaias, et Gamarias, contradixerunt regi, ne combureret librum : et non audivit eos.</verse><verse id="26">Et præcepit rex Jeremiel filio Amelech, et Saraiæ filio Ezriel, et Selemiæ filio Abdeel, ut comprehenderent Baruch scribam, et Jeremiam prophetam : abscondit autem eos Dominus.</verse><verse id="27">Et factum est verbum Domini ad Jeremiam prophetam, postquam combusserat rex volumen et sermones quos scripserat Baruch ex ore Jeremiæ, dicens :</verse><verse id="28">Rursum tolle volumen aliud, et scribe in eo omnes sermones priores qui erant in primo volumine, quod combussit Joakim rex Juda.</verse><verse id="29">Et ad Joakim regem Juda dices : Hæc dicit Dominus : Tu combussisti volumen illud, dicens : Quare scripsisti in eo annuntians : Festinus veniet rex Babylonis, et vastabit terram hanc, et cessare faciet ex illa hominem et jumentum ?</verse><verse id="30">Propterea hæc dicit Dominus contra Joakim regem Juda : Non erit ex eo qui sedeat super solium David : et cadaver ejus projicietur ad æstum per diem, et ad gelu per noctem.</verse><verse id="31">Et visitabo contra eum, et contra semen ejus, et contra servos ejus, iniquitates suas : et adducam super eos, et super habitatores Jerusalem, et super viros Juda, omne malum quod locutus sum ad eos, et non audierunt.</verse><verse id="32">Jeremias autem tulit volumen aliud, et dedit illud Baruch filio Neriæ scribæ : qui scripsit in eo ex ore Jeremiæ omnes sermones libri quem combusserat Joakim rex Juda igni : et insuper additi sunt sermones multo plures quam antea fuerant.</verse></chapter><chapter id="37"><verse id="1">Et regnavit rex Sedecias filius Josiæ pro Jechonia filio Joakim, quem constituit regem Nabuchodonosor rex Babylonis in terra Juda :</verse><verse id="2">et non obedivit ipse, et servi ejus, et populus terræ, verbis Domini, quæ locutus est in manu Jeremiæ prophetæ.</verse><verse id="3">Et misit rex Sedecias Juchal filium Selemiæ, et Sophoniam filium Maasiæ, sacerdotem, ad Jeremiam prophetam, dicens : Ora pro nobis Dominum Deum nostrum.</verse><verse id="4">Jeremias autem libere ambulabat in medio populi : non enim miserant eum in custodiam carceris. Igitur exercitus Pharaonis egressus est de Ægypto, et audientes Chaldæi qui obsidebant Jerusalem, hujuscemodi nuntium, recesserunt ab Jerusalem.</verse><verse id="5">Et factum est verbum Domini ad Jeremiam prophetam, dicens :</verse><verse id="6">Hæc dicit Dominus Deus Israël : Sic dicetis regi Juda, qui misit vos ad me interrogandum : Ecce exercitus Pharaonis, qui egressus est vobis in auxilium, revertetur in terram suam in Ægyptum :</verse><verse id="7">et redient Chaldæi, et bellabunt contra civitatem hanc, et capient eam, et succendent eam igni.</verse><verse id="8">Hæc dicit Dominus : Nolite decipere animas vestras, dicentes : Euntes abibunt, et recedent a nobis Chaldæi : quia non abibunt.</verse><verse id="9">Sed etsi percusseritis omnem exercitum Chaldæorum qui præliantur adversum vos, et derelicti fuerint ex eis aliqui vulnerati, singuli de tentorio suo consurgent, et incendent civitatem hanc igni.</verse><verse id="10">Ergo cum recessisset exercitus Chaldæorum ab Jerusalem, propter exercitum Pharaonis,</verse><verse id="11">egressus est Jeremias de Jerusalem ut iret in terram Benjamin, et divideret ibi possessionem in conspectu civium.</verse><verse id="12">Cumque pervenisset ad portam Benjamin, erat ibi custos portæ per vices, nomine Jerias filius Selemiæ filii Hananiæ : et apprehendit Jeremiam prophetam, dicens : Ad Chaldæos profugis.</verse><verse id="13">Et respondit Jeremias : Falsum est : non fugio ad Chaldæos. Et non audivit eum, sed comprehendit Jerias Jeremiam, et adduxit eum ad principes :</verse><verse id="14">quam ob rem irati principes contra Jeremiam, cæsum eum miserunt in carcerem qui erat in domo Jonathan scribæ : ipse enim præpositus erat super carcerem.</verse><verse id="15">Itaque ingressus est Jeremias in domum laci et in ergastulum : et sedit ibi Jeremias diebus multis.</verse><verse id="16">Mittens autem Sedecias rex, tulit eum : et interrogavit eum in domo sua abscondite, et dixit : Putasne est sermo a Domino ? Et dixit Jeremias : Est : et ait : In manus regis Babylonis traderis.</verse><verse id="17">Et dixit Jeremias ad regem Sedeciam : Quid peccavi tibi, et servis tuis, et populo tuo, quia misisti me in domum carceris ?</verse><verse id="18">ubi sunt prophetæ vestri, qui prophetabant vobis, et dicebant : Non veniet rex Babylonis super vos, et super terram hanc ?</verse><verse id="19">Nunc ergo audi, obsecro, domine mi rex : valeat deprecatio mea in conspectu tuo, et ne me remittas in domum Jonathan scribæ, ne moriar ibi.</verse><verse id="20">Præcepit ergo rex Sedecias ut traderetur Jeremias in vestibulo carceris, et daretur ei torta panis quotidie, excepto pulmento, donec consumerentur omnes panes de civitate : et mansit Jeremias in vestibulo carceris.</verse></chapter><chapter id="38"><verse id="1">Audivit autem Saphatias filius Mathan, et Gedelias filius Phassur, et Juchal filius Selemiæ, et Phassur filius Melchiæ, sermones quos Jeremias loquebatur ad omnem populum, dicens :</verse><verse id="2">Hæc dicit Dominus : Quicumque manserit in civitate hac, morietur gladio, et fame, et peste : qui autem profugerit ad Chaldæos, vivet, et erit anima ejus sospes et vivens.</verse><verse id="3">Hæc dicit Dominus : Tradendo tradetur civitas hæc in manu exercitus regis Babylonis, et capiet eam.</verse><verse id="4">Et dixerunt principes regi : Rogamus ut occidatur homo iste : de industria enim dissolvit manus virorum bellantium qui remanserunt in civitate hac, et manus universi populi, loquens ad eos juxta verba hæc : siquidem homo iste non quærit pacem populo huic, sed malum.</verse><verse id="5">Et dixit rex Sedecias : Ecce ipse in manibus vestris est : nec enim fas est regem vobis quidquam negare.</verse><verse id="6">Tulerunt ergo Jeremiam, et projecerunt eum in lacum Melchiæ filii Amelech, qui erat in vestibulo carceris : et submiserunt Jeremiam funibus in lacum, in quo non erat aqua, sed lutum : descendit itaque Jeremias in cœnum.</verse><verse id="7">Audivit autem Abdemelech Æthiops, vir eunuchus, qui erat in domo regis, quod misissent Jeremiam in lacum. Porro rex sedebat in porta Benjamin :</verse><verse id="8">et egressus est Abdemelech de domo regis, et locutus est ad regem, dicens :</verse><verse id="9">Domine mi rex, male fecerunt viri isti omnia quæcumque perpetrarunt contra Jeremiam prophetam, mittentes eum in lacum, ut moriatur ibi fame : non sunt enim panes ultra in civitate.</verse><verse id="10">Præcepit itaque rex Abdemelech Æthiopi, dicens : Tolle tecum hinc triginta viros, et leva Jeremiam prophetam de lacu, antequam moriatur.</verse><verse id="11">Assumptis ergo Abdemelech secum viris, ingressus est domum regis, quæ erat sub cellario, et tulit inde veteres pannos, et antiqua quæ computruerant, et submisit ea ad Jeremiam in lacum per funiculos.</verse><verse id="12">Dixitque Abdemelech Æthiops ad Jeremiam : Pone veteres pannos, et hæc scissa et putrida, sub cubito manuum tuarum, et super funes. Fecit ergo Jeremias sic,</verse><verse id="13">et extraxerunt Jeremiam funibus, et eduxerunt eum de lacu : mansit autem Jeremias in vestibulo carceris.</verse><verse id="14">Et misit rex Sedecias, et tulit ad se Jeremiam prophetam ad ostium tertium quod erat in domo Domini : et dixit rex ad Jeremiam : Interrogo ego te sermonem, ne abscondas a me aliquid.</verse><verse id="15">Dixit autem Jeremias ad Sedeciam : Si annuntiavero tibi, numquid non interficies me ? et si consilium dedero tibi, non me audies.</verse><verse id="16">Juravit ergo rex Sedecias Jeremiæ clam, dicens : Vivit Dominus, qui fecit nobis animam hanc, si occidero te, et si tradidero te in manus virorum istorum qui quærunt animam tuam.</verse><verse id="17">Et dixit Jeremias ad Sedeciam : Hæc dicit Dominus exercituum, Deus Israël : Si profectus exieris ad principes regis Babylonis, vivet anima tua, et civitas hæc non succendetur igni : et salvus eris tu, et domus tua.</verse><verse id="18">Si autem non exieris ad principes regis Babylonis, tradetur civitas hæc in manus Chaldæorum, et succendent eam igni : et tu non effugies de manu eorum.</verse><verse id="19">Et dixit rex Sedecias ad Jeremiam : Sollicitus sum propter Judæos qui transfugerunt ad Chaldæos, ne forte tradar in manus eorum, et illudant mihi.</verse><verse id="20">Respondit autem Jeremias : Non te tradent. Audi, quæso, vocem Domini, quam ego loquor ad te, et bene tibi erit, et vivet anima tua.</verse><verse id="21">Quod si nolueris egredi, iste est sermo quem ostendit mihi Dominus :</verse><verse id="22">ecce omnes mulieres quæ remanserunt in domo regis Juda educentur ad principes regis Babylonis, et ipsæ dicent : Seduxerunt te, et prævaluerunt adversum te, viri pacifici tui : demerserunt in cœno et in lubrico pedes tuos, et recesserunt a te.</verse><verse id="23">Et omnes uxores tuæ et filii tui educentur ad Chaldæos : et non effugies manus eorum, sed in manu regis Babylonis capieris, et civitatem hanc comburet igni.</verse><verse id="24">Dixit ergo Sedecias ad Jeremiam : Nullus sciat verba hæc, et non morieris.</verse><verse id="25">Si autem audierint principes quia locutus sum tecum, et venerint ad te, et dixerint tibi : Indica nobis quid locutus sis cum rege : ne celes nos, et non te interficiemus : et quid locutus est tecum rex :</verse><verse id="26">dices ad eos : Prostravi ego preces meas coram rege, ne me reduci juberet in domum Jonathan, et ibi morerer.</verse><verse id="27">Venerunt ergo omnes principes ad Jeremiam, et interrogaverunt eum, et locutus est eis juxta omnia verba quæ præceperat ei rex : et cessaverunt ab eo : nihil enim fuerat auditum.</verse><verse id="28">Mansit vero Jeremias in vestibulo carceris usque ad diem quo capta est Jerusalem : et factum est ut caperetur Jerusalem.</verse></chapter><chapter id="39"><verse id="1">Anno nono Sedeciæ regis Juda, mense decimo, venit Nabuchodonosor rex Babylonis, et omnis exercitus ejus, ad Jerusalem, et obsidebant eam.</verse><verse id="2">Undecimo autem anno Sedeciæ, mense quarto, quinta mensis, aperta est civitas :</verse><verse id="3">et ingressi sunt omnes principes regis Babylonis, et sederunt in porta media : Neregel, Sereser, Semegarnabu, Sarsachim, Rabsares, Neregel, Sereser, Rebmag, et omnes reliqui principes regis Babylonis.</verse><verse id="4">Cumque vidisset eos Sedecias rex Juda, et omnes viri bellatores, fugerunt : et egressi sunt nocte de civitate per viam horti regis, et per portam quæ erat inter duos muros, et egressi sunt ad viam deserti.</verse><verse id="5">Persecutus est autem eos exercitus Chaldæorum, et comprehenderunt Sedeciam in campo solitudinis Jerichontinæ, et captum adduxerunt ad Nabuchodonosor regem Babylonis, in Reblatha, quæ est in terra Emath : et locutus est ad eum judicia.</verse><verse id="6">Et occidit rex Babylonis filios Sedeciæ in Reblatha, in oculis ejus : et omnes nobiles Juda occidit rex Babylonis.</verse><verse id="7">Oculos quoque Sedeciæ eruit, et vinxit eum compedibus ut duceretur in Babylonem.</verse><verse id="8">Domum quoque regis et domum vulgi succenderunt Chaldæi igni, et murum Jerusalem subverterunt.</verse><verse id="9">Et reliquias populi qui remanserant in civitate, et perfugas qui transfugerant ad eum, et superfluos vulgi qui remanserant, transtulit Nabuzardan, magister militum, in Babylonem.</verse><verse id="10">Et de plebe pauperum, qui nihil penitus habebant, dimisit Nabuzardan magister militum in terra Juda, et dedit eis vineas et cisternas in die illa.</verse><verse id="11">Præceperat autem Nabuchodonosor rex Babylonis de Jeremia Nabuzardan magistro militum, dicens :</verse><verse id="12">Tolle illum, et pone super eum oculos tuos, nihilque ei mali facias : sed ut voluerit, sic facias ei.</verse><verse id="13">Misit ergo Nabuzardan princeps militiæ, et Nabusezban, et Rabsares, et Neregel, et Sereser, et Rebmag, et omnes optimates regis Babylonis,</verse><verse id="14">miserunt, et tulerunt Jeremiam de vestibulo carceris, et tradiderunt eum Godoliæ filio Ahicam filii Saphan, ut intraret in domum, et habitaret in populo.</verse><verse id="15">Ad Jeremiam autem factus fuerat sermo Domini, cum clausus esset in vestibulo carceris, dicens :</verse><verse id="16">Vade, et dic Abdemelech Æthiopi, dicens : Hæc dicit Dominus exercituum, Deus Israël : Ecce ego inducam sermones meos super civitatem hanc in malum, et non in bonum, et erunt in conspectu tuo in die illa.</verse><verse id="17">Et liberabo te in die illa, ait Dominus, et non traderis in manus virorum quos tu formidas :</verse><verse id="18">sed eruens liberabo te, et gladio non cades, sed erit tibi anima tua in salutem, quia in me habuisti fiduciam, ait Dominus.</verse></chapter><chapter id="40"><verse id="1">Sermo qui factus est ad Jeremiam a Domino, postquam dimissus est a Nabuzardan magistro militiæ de Rama, quando tulit eum vinctum catenis in medio omnium qui migrabant de Jerusalem et Juda, et ducebantur in Babylonem.</verse><verse id="2">Tollens ergo princeps militiæ Jeremiam, dixit ad eum : Dominus Deus tuus locutus est malum hoc super locum istum :</verse><verse id="3">et adduxit, et fecit Dominus sicut locutus est, quia peccastis Domino, et non audistis vocem ejus : et factus est vobis sermo hic.</verse><verse id="4">Nunc ergo ecce solvi te hodie de catenis quæ sunt in manibus tuis : si placet tibi ut venias mecum in Babylonem, veni, et ponam oculos meos super te : si autem displicet tibi venire mecum in Babylonem, reside : ecce omnis terra in conspectu tuo est : quod elegeris, et quo placuerit tibi ut vadas, illuc perge :</verse><verse id="5">et mecum noli venire, sed habita apud Godoliam filium Ahicam filii Saphan, quem præposuit rex Babylonis civitatibus Juda : habita ergo cum eo in medio populi : vel quocumque placuerit tibi ut vadas, vade. Dedit quoque ei magister militiæ cibaria et munuscula, et dimisit eum.</verse><verse id="6">Venit autem Jeremias ad Godoliam filium Ahicam in Masphath, et habitavit cum eo in medio populi qui relictus fuerat in terra.</verse><verse id="7">Cumque audissent omnes principes exercitus, qui dispersi fuerant per regiones, ipsi et socii eorum, quod præfecisset rex Babylonis Godoliam filium Ahicam terræ, et quod commendasset ei viros, et mulieres, et parvulos, et de pauperibus terræ, qui non fuerant translati in Babylonem,</verse><verse id="8">venerunt ad Godoliam in Masphath, et Ismahel filius Nathaniæ, et Johanan et Jonathan filii Caree, et Sareas filius Thanehumeth, et filii Ophi, qui erant de Netophathi, et Jezonias filius Maachathi, ipsi et viri eorum.</verse><verse id="9">Et juravit eis Godolias filius Ahicam filii Saphan, et comitibus eorum, dicens : Nolite timere servire Chaldæis : habitate in terra, et servite regi Babylonis, et bene erit vobis.</verse><verse id="10">Ecce ego habito in Masphath, ut respondeam præcepto Chaldæorum qui mittuntur ad nos : vos autem colligite vindemiam, et messem, et oleum, et condite in vasis vestris, et manete in urbibus vestris quas tenetis.</verse><verse id="11">Sed et omnes Judæi qui erant in Moab, et in filiis Ammon, et in Idumæa, et in universis regionibus, audito quod dedisset rex Babylonis reliquias in Judæa, et quod præposuisset super eos Godoliam filium Ahicam filii Saphan,</verse><verse id="12">reversi sunt, inquam, omnes Judæi de universis locis ad quæ profugerant, et venerunt in terram Juda ad Godoliam in Masphath, et collegerunt vinum et messem multam nimis.</verse><verse id="13">Johanan autem filius Caree, et omnes principes exercitus qui dispersi fuerant in regionibus, venerunt ad Godoliam in Masphath,</verse><verse id="14">et dixerunt ei : Scito quod Baalis, rex filiorum Ammon, misit Ismahel filium Nathaniæ percutere animam tuam. Et non credidit eis Godolias filius Ahicam.</verse><verse id="15">Johanan autem filius Caree dixit ad Godoliam seorsum in Masphath, loquens : Ibo, et percutiam Ismahel filium Nathaniæ, nullo sciente, ne interficiat animam tuam, et dissipentur omnes Judæi qui congregati sunt ad te, et peribunt reliquiæ Juda.</verse><verse id="16">Et ait Godolias filius Ahicam ad Johanan filium Caree : Noli facere verbum hoc : falsum enim tu loqueris de Ismahel.</verse></chapter><chapter id="41"><verse id="1">Et factum est in mense septimo, venit Ismahel filius Nathaniæ filii Elisama, de semine regali, et optimates regis, et decem viri cum eo, ad Godoliam filium Ahicam, in Masphath, et comederunt ibi panes simul in Masphath.</verse><verse id="2">Surrexit autem Ismahel filius Nathaniæ, et decem viri qui cum eo erant, et percusserunt Godoliam filium Ahicam filii Saphan gladio, et interfecerunt eum quem præfecerat rex Babylonis terræ.</verse><verse id="3">Omnes quoque Judæos qui erant cum Godolia in Masphath, et Chaldæos qui reperti sunt ibi, et viros bellatores, percussit Ismahel.</verse><verse id="4">Secundo autem die postquam occiderat Godoliam, nullo adhuc sciente,</verse><verse id="5">venerunt viri de Sichem, et de Silo, et de Samaria, octoginta viri, rasi barba, et scissis vestibus, et squallentes : et munera et thus habebant in manu, ut offerrent in domo Domini.</verse><verse id="6">Egressus ergo Ismahel filius Nathaniæ in occursum eorum de Masphath, incedens et plorans ibat : cum autem occurrisset eis, dixit ad eos : Venite ad Godoliam filium Ahicam.</verse><verse id="7">Qui cum venissent ad medium civitatis, interfecit eos Ismahel filius Nathaniæ circa medium laci, ipse et viri qui erant cum eo.</verse><verse id="8">Decem autem viri reperti sunt inter eos, qui dixerunt ad Ismahel : Noli occidere nos, quia habemus thesauros in agro, frumenti, et hordei, et olei, et mellis : et cessavit, et non interfecit eos cum fratribus suis.</verse><verse id="9">Lacus autem in quem projecerat Ismahel omnia cadavera virorum quos percussit propter Godoliam, ipse est quem fecit rex Asa propter Baasa regem Israël : ipsum replevit Ismahel filius Nathaniæ occisis.</verse><verse id="10">Et captivas duxit Ismahel omnes reliquias populi qui erant in Masphath, filias regis, et universum populum qui remanserat in Masphath, quos commendaverat Nabuzardan princeps militiæ, Godoliæ filio Ahicam : et cepit eos Ismahel filius Nathaniæ, et abiit ut transiret ad filios Ammon.</verse><verse id="11">Audivit autem Johanan filius Caree, et omnes principes bellatorum qui erant cum eo, omne malum quod fecerat Ismahel filius Nathaniæ,</verse><verse id="12">et assumptis universis viris, profecti sunt ut bellarent adversum Ismahel filium Nathaniæ : et invenerunt eum ad aquas multas quæ sunt in Gabaon.</verse><verse id="13">Cumque vidisset omnis populus qui erat cum Ismahel Johanan filium Caree, et universos principes bellatorum qui erant cum eo, lætati sunt :</verse><verse id="14">et reversus est omnis populus quem ceperat Ismahel, in Masphath, reversusque abiit ad Johanan filium Caree.</verse><verse id="15">Ismahel autem filius Nathaniæ fugit cum octo viris a facie Johanan, et abiit ad filios Ammon.</verse><verse id="16">Tulit ergo Johanan filius Caree, et omnes principes bellatorum qui erant cum eo, universas reliquias vulgi quas reduxerat ab Ismahel filio Nathaniæ de Masphath, postquam percussit Godoliam filium Ahicam : fortes viros ad prælium, et mulieres, et pueros, et eunuchos, quos reduxerat de Gabaon.</verse><verse id="17">Et abierunt, et sederunt peregrinantes in Chamaam, quæ est juxta Bethlehem, ut pergerent, et introirent Ægyptum,</verse><verse id="18">a facie Chaldæorum : timebant enim eos, quia percusserat Ismahel filius Nathaniæ Godoliam filium Ahicam, quem præposuerat rex Babylonis in terra Juda.</verse></chapter><chapter id="42"><verse id="1">Et accesserunt omnes principes bellatorum, et Johanan filius Caree, et Jezonias filius Osaiæ, et reliquum vulgus, a parvo usque ad magnum,</verse><verse id="2">dixeruntque ad Jeremiam prophetam : Cadat oratio nostra in conspectu tuo, et ora pro nobis ad Dominum Deum tuum, pro universis reliquiis istis, quia derelicti sumus pauci de pluribus, sicut oculi tui nos intuentur :</verse><verse id="3">et annuntiet nobis Dominus Deus tuus viam per quam pergamus, et verbum quod faciamus.</verse><verse id="4">Dixit autem ad eos Jeremias propheta : Audivi. Ecce ego oro ad Dominum Deum vestrum secundum verba vestra : omne verbum quodcumque responderit mihi indicabo vobis, nec celabo vos quidquam.</verse><verse id="5">Et illi dixerunt ad Jeremiam : Sit Dominus inter nos testis veritatis et fidei, si non juxta omne verbum in quo miserit te Dominus Deus tuus ad nos, sic faciemus :</verse><verse id="6">sive bonum est, sive malum, voci Domini Dei nostri, ad quem mittimus te, obediemus, ut bene sit nobis cum audierimus vocem Domini Dei nostri.</verse><verse id="7">Cum autem completi essent decem dies, factum est verbum Domini ad Jeremiam,</verse><verse id="8">vocavitque Johanan filium Caree, et omnes principes bellatorum qui erant cum eo, et universum populum, a minimo usque ad magnum.</verse><verse id="9">Et dixit ad eos : Hæc dicit Dominus Deus Israël, ad quem misistis me ut prosternerem preces vestras in conspectu ejus :</verse><verse id="10">Si quiescentes manseritis in terra hac, ædificabo vos, et non destruam : plantabo, et non evellam : jam enim placatus sum super malo quod feci vobis.</verse><verse id="11">Nolite timere a facie regis Babylonis, quem vos pavidi formidatis : nolite metuere eum, dicit Dominus, quia vobiscum sum ego ut salvos vos faciam, et eruam de manu ejus :</verse><verse id="12">et dabo vobis misericordias, et miserebor vestri, et habitare vos faciam in terra vestra.</verse><verse id="13">Si autem dixeritis vos : Non habitabimus in terra ista, nec audiemus vocem Domini Dei nostri,</verse><verse id="14">dicentes : Nequaquam, sed ad terram Ægypti pergemus, ubi non videbimus bellum, et clangorem tubæ non audiemus, et famem non sustinebimus, et ibi habitabimus :</verse><verse id="15">propter hoc nunc audite verbum Domini, reliquiæ Juda : Hæc dicit Dominus exercituum, Deus Israël : Si posueritis faciem vestram ut ingrediamini Ægyptum, et intraveritis ut ibi habitetis,</verse><verse id="16">gladius quem vos formidatis ibi comprehendet vos in terra Ægypti : et fames, pro qua estis solliciti, adhærebit vobis in Ægypto, et ibi moriemini.</verse><verse id="17">Omnesque viri qui posuerunt faciem suam ut ingrediantur Ægyptum, ut habitent ibi, morientur gladio, et fame, et peste : nullus de eis remanebit, nec effugiet a facie mali quod ego afferam super eos.</verse><verse id="18">Quia hæc dicit Dominus exercituum, Deus Israël : Sicut conflatus est furor meus et indignatio mea super habitatores Jerusalem, sic conflabitur indignatio mea super vos cum ingressi fueritis Ægyptum : et eritis in jusjurandum, et in stuporem, et in maledictum, et in opprobrium, et nequaquam ultra videbitis locum istum.</verse><verse id="19">Verbum Domini super vos, reliquiæ Juda : Nolite intrare Ægyptum : scientes scietis, quia obtestatus sum vos hodie,</verse><verse id="20">quia decepistis animas vestras. Vos enim misistis me ad Dominum Deum nostrum, dicentes : Ora pro nobis ad Dominum Deum nostrum, et juxta omnia quæcumque dixerit tibi Dominus Deus noster, sic annuntia nobis, et faciemus.</verse><verse id="21">Et annuntiavi vobis hodie, et non audistis vocem Domini Dei vestri super universis pro quibus misit me ad vos.</verse><verse id="22">Nunc ergo scientes scietis quia gladio, et fame, et peste moriemini in loco ad quem voluistis intrare ut habitaretis ibi.</verse></chapter><chapter id="43"><verse id="1">Factum est autem, cum complesset Jeremias loquens ad populum universos sermones Domini Dei eorum, pro quibus miserat eum Dominus Deus eorum ad illos, omnia verba hæc,</verse><verse id="2">dixit Azarias filius Osaiæ, et Johanan filius Caree, et omnes viri superbi, dicentes ad Jeremiam : Mendacium tu loqueris : non misit te Dominus Deus noster, dicens : Ne ingrediamini Ægyptum ut habitetis illuc.</verse><verse id="3">Sed Baruch filius Neriæ incitat te adversum nos, ut tradat nos in manus Chaldæorum, ut interficiat nos, et traduci faciat in Babylonem.</verse><verse id="4">Et non audivit Johanan filius Caree, et omnes principes bellatorum, et universus populus, vocem Domini, ut manerent in terra Juda.</verse><verse id="5">Sed tollens Johanan filius Caree, et universi principes bellatorum, universos reliquiarum Juda, qui reversi fuerant de cunctis gentibus ad quas fuerant ante dispersi, ut habitarent in terra Juda,</verse><verse id="6">viros, et mulieres, et parvulos, et filias regis, et omnem animam quam reliquerat Nabuzardan princeps militiæ cum Godolia filio Ahicam filii Saphan, et Jeremiam prophetam, et Baruch filium Neriæ :</verse><verse id="7">et ingressi sunt terram Ægypti, quia non obedierunt voci Domini, et venerunt usque ad Taphnis.</verse><verse id="8">Et factus est sermo Domini ad Jeremiam in Taphnis, dicens :</verse><verse id="9">Sume lapides grandes in manu tua, et abscondes eos in crypta quæ est sub muro latericio in porta domus Pharaonis in Taphnis, cernentibus viris Judæis :</verse><verse id="10">et dices ad eos : Hæc dicit Dominus exercituum, Deus Israël : Ecce ego mittam et assumam Nabuchodonosor regem Babylonis, servum meum : et ponam thronum ejus super lapides istos quos abscondi, et statuet solium suum super eos :</verse><verse id="11">veniensque percutiet terram Ægypti, quos in mortem, in mortem, et quos in captivitatem, in captivitatem, et quos in gladium, in gladium :</verse><verse id="12">et succendet ignem in delubris deorum Ægypti, et comburet ea, et captivos ducet illos, et amicietur terra Ægypti sicut amicitur pastor pallio suo, et egredietur inde in pace :</verse><verse id="13">et conteret statuas domus solis quæ sunt in terra Ægypti, et delubra deorum Ægypti comburet igni.</verse></chapter><chapter id="44"><verse id="1">Verbum quod factum est per Jeremiam ad omnes Judæos qui habitabant in terra Ægypti, habitantes in Magdalo, et in Taphnis, et in Memphis, et in terra Phatures, dicens :</verse><verse id="2">Hæc dicit Dominus exercituum, Deus Israël : Vos vidistis omne malum istud quod adduxi super Jerusalem, et super omnes urbes Juda : et ecce desertæ sunt hodie, et non est in eis habitator,</verse><verse id="3">propter malitiam quam fecerunt ut me ad iracundiam provocarent, et irent ut sacrificarent, et colerent deos alienos quos nesciebant, et illi, et vos, et patres vestri.</verse><verse id="4">Et misi ad vos omnes servos meos prophetas, de nocte consurgens, mittensque et dicens : Nolite facere verbum abominationis hujuscemodi, quam odivi.</verse><verse id="5">Et non audierunt, nec inclinaverunt aurem suam, ut converterentur a malis suis, et non sacrificarent diis alienis.</verse><verse id="6">Et conflata est indignatio mea et furor meus, et succensa est in civitatibus Juda, et in plateis Jerusalem : et versæ sunt in solitudinem et vastitatem secundum diem hanc.</verse><verse id="7">Et nunc hæc dicit Dominus exercituum, Deus Israël : Quare vos facitis malum grande hoc contra animas vestras, ut intereat ex vobis vir et mulier, parvulus et lactens, de medio Judæ, nec relinquatur vobis quidquam residuum :</verse><verse id="8">provocantes me in operibus manuum vestrarum, sacrificando diis alienis in terra Ægypti, in quam ingressi estis ut habitetis ibi : et dispereatis, et sitis in maledictionem et in opprobrium cunctis gentibus terræ ?</verse><verse id="9">Numquid obliti estis mala patrum vestrorum, et mala regum Juda, et mala uxorum ejus, et mala vestra, et mala uxorum vestrarum, quæ fecerunt in terra Juda, et in regionibus Jerusalem ?</verse><verse id="10">Non sunt mundati usque ad diem hanc : et non timuerunt, et non ambulaverunt in lege Domini, et in præceptis meis quæ dedi coram vobis et coram patribus vestris.</verse><verse id="11">Ideo hæc dicit Dominus exercituum, Deus Israël : Ecce ego ponam faciem meam in vobis in malum : et disperdam omnem Judam.</verse><verse id="12">Et assumam reliquias Judæ, qui posuerunt facies suas ut ingrederentur terram Ægypti, et habitarent ibi, et consumentur omnes in terra Ægypti : cadent in gladio, et in fame, et consumentur a minimo usque ad maximum : in gladio et in fame morientur, et erunt in jusjurandum, et in miraculum, et in maledictionem, et in opprobrium.</verse><verse id="13">Et visitabo super habitatores terræ Ægypti sicut visitavi super Jerusalem, in gladio, et fame, et peste :</verse><verse id="14">et non erit qui effugiat, et sit residuus de reliquiis Judæorum qui vadunt ut peregrinentur in terra Ægypti, et revertantur in terram Juda, ad quam ipsi elevant animas suas ut revertantur, et habitent ibi : non revertentur, nisi qui fugerint.</verse><verse id="15">Responderunt autem Jeremiæ omnes viri scientes quod sacrificarent uxores eorum diis alienis, et universæ mulieres quarum stabat multitudo grandis, et omnis populus habitantium in terra Ægypti in Phatures, dicentes :</verse><verse id="16">Sermonem quem locutus es ad nos in nomine Domini, non audiemus ex te :</verse><verse id="17">sed facientes faciemus omne verbum quod egredietur de ore nostro, ut sacrificemus reginæ cæli, et libemus ei libamina, sicut fecimus nos et patres nostri, reges nostri et principes nostri, in urbibus Juda, et in plateis Jerusalem : et saturati sumus panibus, et bene nobis erat, malumque non vidimus.</verse><verse id="18">Ex eo autem tempore quo cessavimus sacrificare reginæ cæli, et libare ei libamina, indigemus omnibus, et gladio et fame consumpti sumus.</verse><verse id="19">Quod si nos sacrificamus reginæ cæli, et libamus ei libamina, numquid sine viris nostris fecimus ei placentas ad colendum eam, et libandum ei libamina ?</verse><verse id="20">Et dixit Jeremias ad omnem populum, adversum viros, et adversum mulieres, et adversum universam plebem, qui responderant ei verbum, dicens :</verse><verse id="21">Numquid non sacrificium quod sacrificastis in civitatibus Juda, et in plateis Jerusalem, vos et patres vestri, reges vestri, et principes vestri, et populus terræ, horum recordatus est Dominus, et ascendit super cor ejus ?</verse><verse id="22">Et non poterat Dominus ultra portare propter malitiam studiorum vestrorum, et propter abominationes quas fecistis : et facta est terra vestra in desolationem, et in stuporem, et in maledictum, eo quod non sit habitator, sicut est dies hæc.</verse><verse id="23">Propterea quod sacrificaveritis idolis, et peccaveritis Domino, et non audieritis vocem Domini, et in lege, et in præceptis, et in testimoniis ejus non ambulaveritis, idcirco evenerunt vobis mala hæc, sicut est dies hæc.</verse><verse id="24">Dixit autem Jeremias ad omnem populum, et ad universas mulieres : Audite verbum Domini, omnis Juda qui estis in terra Ægypti.</verse><verse id="25">Hæc inquit Dominus exercituum, Deus Israël, dicens : Vos et uxores vestræ locuti estis ore vestro, et manibus vestris implestis, dicentes : Faciamus vota nostra quæ vovimus, ut sacrificemus reginæ cæli, et libemus ei libamina. Implestis vota vestra, et opere perpetrastis ea.</verse><verse id="26">Ideo audite verbum Domini, omnis Juda qui habitatis in terra Ægypti : Ecce ego juravi in nomine meo magno, ait Dominus, quia nequaquam ultra vocabitur nomen meum ex ore omnis viri Judæi, dicentis : Vivit Dominus Deus, in omni terra Ægypti.</verse><verse id="27">Ecce ego vigilabo super eos in malum, et non in bonum : et consumentur omnes viri Juda qui sunt in terra Ægypti gladio et fame, donec penitus consumantur.</verse><verse id="28">Et qui fugerint gladium, revertentur de terra Ægypti in terram Juda viri pauci : et scient omnes reliquiæ Juda, ingredientium terram Ægypti ut habitent ibi, cujus sermo compleatur, meus an illorum.</verse><verse id="29">Et hoc vobis signum, ait Dominus, quod visitem ego super vos in loco isto, ut sciatis quia vere complebuntur sermones mei contra vos in malum :</verse><verse id="30">hæc dicit Dominus : Ecce ego tradam Pharaonem Ephree regem Ægypti in manu inimicorum ejus, et in manu quærentium animam illius, sicut tradidi Sedeciam regem Juda in manu Nabuchodonosor regis Babylonis inimici sui, et quærentis animam ejus.</verse></chapter><chapter id="45"><verse id="1">Verbum quod locutus est Jeremias propheta ad Baruch filium Neriæ, cum scripsisset verba hæc in libro ex ore Jeremiæ, anno quarto Joakim filii Josiæ regis Juda, dicens :</verse><verse id="2">Hæc dicit Dominus Deus Israël ad te, Baruch :</verse><verse id="3">Dixisti : Væ misero mihi ! quoniam addidit Dominus dolorem dolori meo : laboravi in gemitu meo, et requiem non inveni.</verse><verse id="4">Hæc dicit Dominus : Sic dices ad eum : Ecce quos ædificavi, ego destruo, et quos plantavi, ego evello, et universam terram hanc :</verse><verse id="5">et tu quæris tibi grandia ? noli quærere, quia ecce ego adducam malum super omnem carnem, ait Dominus, et dabo tibi animam tuam in salutem in omnibus locis ad quæcumque perrexeris.</verse></chapter><chapter id="46"><verse id="1">Quod factum est verbum Domini ad Jeremiam prophetam contra gentes.</verse><verse id="2">Ad Ægyptum, adversum exercitum Pharaonis Nechao regis Ægypti, qui erat juxta fluvium Euphraten in Charcamis, quem percussit Nabuchodonosor rex Babylonis, in quarto anno Joakim filii Josiæ regis Juda.</verse><verse id="3">Præparate scutum et clypeum,
et procedite ad bellum.</verse><verse id="4">Jungite equos, et ascendite, equites :
state in galeis, polite lanceas, induite vos loricis.</verse><verse id="5">Quid igitur ? vidi ipsos pavidos,
et terga vertentes,
fortes eorum cæsos :
fugerunt conciti, nec respexerunt :
terror undique, ait Dominus.</verse><verse id="6">Non fugiat velox,
nec salvari se putet fortis :
ad aquilonem juxta flumen Euphraten
victi sunt, et ruerunt.</verse><verse id="7">Quis est iste, qui quasi flumen ascendit,
et veluti fluviorum intumescunt gurgites ejus ?</verse><verse id="8">Ægyptus fluminis instar ascendit,
et velut flumina movebuntur fluctus ejus,
et dicet : Ascendens operiam terram :
perdam civitatem, et habitatores ejus.</verse><verse id="9">Ascendite equos,
et exsultate in curribus,
et procedant fortes,
Æthiopia et Libyes tenentes scutum,
et Lydii arripientes et jacientes sagittas.</verse><verse id="10">Dies autem ille Domini Dei exercituum dies ultionis,
ut sumat vindictam de inimicis suis :
devorabit gladius, et saturabitur,
et inebriabitur sanguine eorum :
victima enim Domini Dei exercituum
in terra aquilonis juxta flumen Euphraten.</verse><verse id="11">Ascende in Galaad, et tolle resinam,
virgo filia Ægypti :
frustra multiplicas medicamina :
sanitas non erit tibi.</verse><verse id="12">Audierunt gentes ignominiam tuam,
et ululatus tuus replevit terram :
quia fortis impegit in fortem,
et ambo pariter conciderunt.</verse><verse id="13">Verbum quod locutus est Dominus ad Jeremiam prophetam, super eo quod venturus esset Nabuchodonosor rex Babylonis, et percussurus terram Ægypti :</verse><verse id="14">Annuntiate Ægypto, et auditum facite in Magdalo,
et resonet in Memphis, et in Taphnis :
dicite : Sta, et præpara te,
quia devorabit gladius ea quæ per circuitum tuum sunt.</verse><verse id="15">Quare computruit fortis tuus ?
non stetit, quoniam Dominus subvertit eum.</verse><verse id="16">Multiplicavit ruentes,
ceciditque vir ad proximum suum, et dicent :
Surge, et revertamur ad populum nostrum,
et ad terram nativitatis nostræ,
a facie gladii columbæ.</verse><verse id="17">Vocate nomen Pharaonis regis Ægypti :
tumultum adduxit tempus.</verse><verse id="18">Vivo ego, inquit Rex (Dominus exercituum nomen ejus),
quoniam sicut Thabor in montibus,
et sicut Carmelus in mari, veniet.</verse><verse id="19">Vasa transmigrationis fac tibi,
habitatrix filia Ægypti :
quia Memphis in solitudinem erit,
et deseretur, et inhabitabilis erit.</verse><verse id="20">Vitula elegans atque formosa Ægyptus,
stimulator ab aquilone veniet ei.</verse><verse id="21">Mercenarii quoque ejus,
qui versabantur in medio ejus quasi vituli saginati,
versi sunt, et fugerunt simul,
nec stare potuerunt :
quia dies interfectionis eorum venit super eos,
tempus visitationis eorum.</verse><verse id="22">Vox ejus quasi æris sonabit :
quoniam cum exercitu properabunt,
et cum securibus venient ei
quasi cædentes ligna.</verse><verse id="23">Succiderunt saltum ejus, ait Dominus,
qui supputari non potest :
multiplicati sunt super locustas,
et non est eis numerus.</verse><verse id="24">Confusa est filia Ægypti,
et tradita in manu populi aquilonis.</verse><verse id="25">Dixit Dominus exercituum, Deus Israël :
Ecce ego visitabo super tumultum Alexandriæ,
et super Pharaonem, et super Ægyptum,
et super deos ejus, et super reges ejus,
et super Pharaonem, et super eos qui confidunt in eo :</verse><verse id="26">et dabo eos in manu quærentium animam eorum,
et in manu Nabuchodonosor regis Babylonis,
et in manu servorum ejus :
et post hæc habitabitur sicut diebus pristinis, ait Dominus.</verse><verse id="27">Et tu ne timeas, serve meus Jacob,
et ne paveas, Israël :
quia ecce ego salvum te faciam de longinquo,
et semen tuum de terra captivitatis tuæ :
et revertetur Jacob, et requiescet,
et prosperabitur, et non erit qui exterreat eum.</verse><verse id="28">Et tu noli timere, serve meus Jacob, ait Dominus,
quia tecum ego sum :
quia ego consumam cunctas gentes ad quas ejeci te,
te vero non consumam :
sed castigabo te in judicio,
nec quasi innocenti parcam tibi.</verse></chapter><chapter id="47"><verse id="1">Quod factum est verbum Domini ad Jeremiam prophetam contra Palæstinos, antequam percuteret Pharao Gazam.</verse><verse id="2">Hæc dicit Dominus :
Ecce aquæ ascendunt ab aquilone,
et erunt quasi torrens inundans,
et operient terram et plenitudinem ejus,
urbem et habitatores ejus.
Clamabunt homines,
et ululabunt omnes habitatores terræ,</verse><verse id="3">a strepitu pompæ armorum, et bellatorum ejus,
a commotione quadrigarum ejus, et multitudine rotarum illius.
Non respexerunt patres filios manibus dissolutis,</verse><verse id="4">pro adventu diei in quo vastabuntur omnes Philisthiim,
et dissipabitur Tyrus et Sidon
cum omnibus reliquis auxiliis suis :
depopulatus est enim Dominus Palæstinos,
reliquias insulæ Cappadociæ.</verse><verse id="5">Venit calvitium super Gazam ;
conticuit Ascalon, et reliquiæ vallis earum :
usquequo concideris ?</verse><verse id="6">O mucro Domini, usquequo non quiesces ?
ingredere in vaginam tuam,
refrigerare, et sile.</verse><verse id="7">Quomodo quiescet,
cum Dominus præceperit ei adversus Ascalonem,
et adversus maritimas ejus regiones,
ibique condixerit illi ?</verse></chapter><chapter id="48"><verse id="1">Ad Moab.
Hæc dicit Dominus exercituum, Deus Israël :
Væ super Nabo, quoniam vastata est, et confusa !
capta est Cariathaim, confusa est fortis, et tremuit.</verse><verse id="2">Non est ultra exsultatio in Moab contra Hesebon :
cogitaverunt malum : Venite, et disperdamus eam de gente.
Ergo silens conticesces, sequeturque te gladius.</verse><verse id="3">Vox clamoris de Oronaim, vastitas et contritio magna.</verse><verse id="4">Contrita est Moab : annuntiate clamorem parvulis ejus.</verse><verse id="5">Per ascensum enim Luith
plorans ascendet in fletu,
quoniam in descensu Oronaim
hostes ululatum contritionis audierunt.</verse><verse id="6">Fugite, salvate animas vestras,
et eritis quasi myricæ in deserto :</verse><verse id="7">pro eo enim quod habuisti fiduciam
in munitionibus tuis et in thesauris tuis,
tu quoque capieris :
et ibit Chamos in transmigrationem,
sacerdotes ejus et principes ejus simul.</verse><verse id="8">Et veniet prædo ad omnem urbem,
et urbs nulla salvabitur :
et peribunt valles,
et dissipabuntur campestria,
quoniam dixit Dominus :</verse><verse id="9">Date florem Moab, quia florens egredietur :
et civitates ejus desertæ erunt, et inhabitabiles.</verse><verse id="10">Maledictus qui facit opus Domini fraudulenter,
et maledictus qui prohibet gladium suum a sanguine.</verse><verse id="11">Fertilis fuit Moab ab adolescentia sua,
et requievit in fæcibus suis :
nec transfusus est de vase in vas,
et in transmigrationem non abiit :
idcirco permansit gustus ejus in eo,
et odor ejus non est immutatus.</verse><verse id="12">Propterea ecce dies veniunt, dicit Dominus,
et mittam ei ordinatores et stratores laguncularum :
et sternent eum, et vasa ejus exhaurient,
et lagunculas eorum collident.</verse><verse id="13">Et confundetur Moab a Chamos
sicut confusa est domus Israël a Bethel,
in qua habebat fiduciam.</verse><verse id="14">Quomodo dicitis : Fortes sumus,
et viri robusti ad præliandum ?</verse><verse id="15">Vastata est Moab, et civitates illius succiderunt,
et electi juvenes ejus descenderunt in occisionem, ait Rex :
Dominus exercituum nomen ejus.</verse><verse id="16">Prope est interitus Moab ut veniat,
et malum ejus velociter accurret nimis.</verse><verse id="17">Consolamini eum, omnes qui estis in circuitu ejus :
et universi qui scitis nomen ejus, dicite :
Quomodo confracta est virga fortis,
baculus gloriosus ?</verse><verse id="18">Descende de gloria, et sede in siti,
habitatio filiæ Dibon,
quoniam vastator Moab ascendit ad te :
dissipavit munitiones tuas.</verse><verse id="19">In via sta, et prospice,
habitatio Aroër :
interroga fugientem,
et ei qui evasit dic : Quid accidit ?</verse><verse id="20">Confusus est Moab, quoniam victus est.
Ululate, et clamate :
annuntiate in Arnon,
quoniam vastata est Moab,</verse><verse id="21">et judicium venit ad terram campestrem,
super Helon, et super Jasa,
et super Mephaath,</verse><verse id="22">et super Dibon,
et super Nabo, et super domum Deblathaim,</verse><verse id="23">et super Cariathaim, et super Bethgamul,
et super Bethmaon,</verse><verse id="24">et super Carioth,
et super Bosra, et super omnes civitates terræ Moab,
quæ longe et quæ prope sunt.</verse><verse id="25">Abscissum est cornu Moab,
et brachium ejus contritum est, ait Dominus.</verse><verse id="26">Inebriate eum, quoniam contra Dominum erectus est :
et allidet manum Moab in vomitu suo,
et erit in derisum etiam ipse.</verse><verse id="27">Fuit enim in derisum tibi Israël :
quasi inter fures reperisses eum :
propter verba ergo tua quæ adversum illum locutus es,
captivus duceris.</verse><verse id="28">Relinquite civitates, et habitate in petra, habitatores Moab :
et estote quasi columba nidificans in summo ore foraminis.</verse><verse id="29">Audivimus superbiam Moab : superbus est valde :
sublimitatem ejus, et arrogantiam,
et superbiam, et altitudinem cordis ejus.</verse><verse id="30">Ego scio, ait Dominus, jactantiam ejus,
et quod non sit juxta eam virtus ejus,
nec juxta quod poterat conata sit facere.</verse><verse id="31">Ideo super Moab ejulabo,
et ad Moab universam clamabo,
ad viros muri fictilis lamentantes :</verse><verse id="32">de planctu Jazer plorabo tibi, vinea Sabama.
Propagines tuæ transierunt mare ;
usque ad mare Jazer pervenerunt :
super messem tuam et vindemiam tuam prædo irruit.</verse><verse id="33">Ablata est lætitia et exsultatio
de Carmelo et de terra Moab,
et vinum de torcularibus sustuli :
nequaquam calcator uvæ solitum celeuma cantabit.</verse><verse id="34">De clamore Hesebon usque Eleale et Jasa, dederunt vocem suam ;
a Segor usque ad Oronaim, vitula conternante :
aquæ quoque Nemrim pessimæ erunt.</verse><verse id="35">Et auferam de Moab, ait Dominus,
offerentem in excelsis,
et sacrificantem diis ejus.</verse><verse id="36">Propterea cor meum ad Moab quasi tibiæ resonabit,
et cor meum ad viros muri fictilis dabit sonitum tibiarum :
quia plus fecit quam potuit,
idcirco perierunt.</verse><verse id="37">Omne enim caput calvitium,
et omnis barba rasa erit :
in cunctis manibus colligatio,
et super omne dorsum cilicium :</verse><verse id="38">super omnia tecta Moab, et in plateis ejus,
omnis planctus :
quoniam contrivi Moab
sicut vas inutile, ait Dominus.</verse><verse id="39">Quomodo victa est, et ululaverunt ?
quomodo dejecit cervicem Moab, et confusus est ?
eritque Moab in derisum, et in exemplum omnibus in circuitu suo.</verse><verse id="40">Hæc dicit Dominus :
Ecce quasi aquila volabit,
et extendet alas suas ad Moab.</verse><verse id="41">Capta est Carioth, et munitiones comprehensæ sunt :
et erit cor fortium Moab in die illa
sicut cor mulieris parturientis,</verse><verse id="42">et cessabit Moab esse populus,
quoniam contra Dominum gloriatus est.</verse><verse id="43">Pavor, et fovea,
et laqueus super te,
o habitator Moab, dicit Dominus.</verse><verse id="44">Qui fugerit a facie pavoris cadet in foveam,
et qui conscenderit de fovea capietur laqueo :
adducam enim super Moab annum visitationis eorum, ait Dominus.</verse><verse id="45">In umbra Hesebon steterunt de laqueo fugientes,
quia ignis egressus est de Hesebon,
et flamma de medio Seon :
et devorabit partem Moab,
et verticem filiorum tumultus.</verse><verse id="46">Væ tibi, Moab :
periisti, popule Chamos,
quia comprehensi sunt filii tui
et filiæ tuæ in captivitatem.</verse><verse id="47">Et convertam captivitatem Moab in novissimis diebus, ait Dominus.
Hucusque judicia Moab.</verse></chapter><chapter id="49"><verse id="1">Ad filios Ammon.
Hæc dicit Dominus :
Numquid non filii sunt Israël,
aut hæres non est ei ?
cur igitur hæreditate possedit Melchom Gad,
et populus ejus in urbibus ejus habitavit ?</verse><verse id="2">Ideo ecce dies veniunt, dicit Dominus,
et auditum faciam super Rabbath filiorum Ammon fremitum prælii,
et erit in tumultum dissipata,
filiæque ejus igni succendentur,
et possidebit Israël possessores suos, ait Dominus.</verse><verse id="3">Ulula, Hesebon, quoniam vastata est Hai ;
clamate, filiæ Rabbath :
accingite vos ciliciis,
plangite et circuite per sepes,
quoniam Melchom in transmigrationem ducetur,
sacerdotes ejus et principes ejus simul.</verse><verse id="4">Quid gloriaris in vallibus ?
defluxit vallis tua, filia delicata,
quæ confidebas in thesauris tuis,
et dicebas : Quis veniet ad me ?</verse><verse id="5">Ecce ego inducam super te terrorem,
ait Dominus Deus exercituum,
ab omnibus qui sunt in circuitu tuo :
et dispergemini singuli a conspectu vestro,
nec erit qui congreget fugientes.</verse><verse id="6">Et post hæc reverti faciam
captivos filiorum Ammon, ait Dominus.</verse><verse id="7">Ad Idumæam.
Hæc dicit Dominus exercituum :
Numquid non ultra est sapientia in Theman ?
periit consilium a filiis ;
inutilis facta est sapientia eorum.</verse><verse id="8">Fugite, et terga vertite ;
descendite in voraginem, habitatores Dedan :
quoniam perditionem Esau adduxi super eum,
tempus visitationis ejus.</verse><verse id="9">Si vindemiatores venissent super te,
non reliquissent racemum :
si fures in nocte rapuissent quod sufficeret sibi.</verse><verse id="10">Ego vero discooperui Esau :
revelavi abscondita ejus,
et celari non poterit :
vastatum est semen ejus,
et fratres ejus, et vicini ejus, et non erit.</verse><verse id="11">Relinque pupillos tuos : ego faciam eos vivere :
et viduæ tuæ in me sperabunt.</verse><verse id="12">Quia hæc dicit Dominus :
Ecce quibus non erat judicium ut biberent calicem,
bibentes bibent :
et tu, quasi innocens relinqueris ?
non eris innocens, sed bibens bibes.</verse><verse id="13">Quia per memetipsum juravi, dicit Dominus,
quod in solitudinem, et in opprobrium,
et in desertum, et in maledictionem erit Bosra,
et omnes civitates ejus erunt in solitudines sempiternas.</verse><verse id="14">Auditum audivi a Domino,
et legatus ad gentes missus est :
Congregamini, et venite contra eam,
et consurgamus in prælium.</verse><verse id="15">Ecce enim parvulum dedi te in gentibus,
contemptibilem inter homines.</verse><verse id="16">Arrogantia tua decepit te,
et superbia cordis tui,
qui habitas in cavernis petræ,
et apprehendere niteris altitudinem collis :
cum exaltaveris quasi aquila nidum tuum,
inde detraham te, dicit Dominus.</verse><verse id="17">Et erit Idumæa deserta :
omnis qui transibit per eam stupebit,
et sibilabit super omnes plagas ejus.</verse><verse id="18">Sicut subversa est Sodoma et Gomorrha,
et vicinæ ejus, ait Dominus :
non habitabit ibi vir,
et non incolet eam filius hominis.</verse><verse id="19">Ecce quasi leo ascendet
de superbia Jordanis ad pulchritudinem robustam,
quia subito currere faciam eum ad illam.
Et quis erit electus, quem præponam ei ?
quis enim similis mei ?
et quis sustinebit me ?
et quis est iste pastor, qui resistat vultui meo ?</verse><verse id="20">Propterea audite consilium Domini quod iniit de Edom,
et cogitationes ejus quas cogitavit de habitatoribus Theman :
si non dejecerint eos parvuli gregis,
nisi dissipaverint cum eis habitaculum eorum.</verse><verse id="21">A voce ruinæ eorum commota est terra ;
clamor in mari Rubro auditus est vocis ejus.</verse><verse id="22">Ecce quasi aquila ascendet,
et avolabit, et expandet alas suas super Bosran :
et erit cor fortium Idumææ in die illa
quasi cor mulieris parturientis.</verse><verse id="23">Ad Damascum.
Confusa est Emath et Arphad,
quia auditum pessimum audierunt :
turbati sunt in mari ;
præ sollicitudine quiescere non potuit.</verse><verse id="24">Dissoluta est Damascus,
versa est in fugam :
tremor apprehendit eam,
angustia et dolores tenuerunt eam quasi parturientem.</verse><verse id="25">Quomodo dereliquerunt civitatem laudabilem,
urbem lætitiæ ?</verse><verse id="26">Ideo cadent juvenes ejus in plateis ejus,
et omnes viri prælii conticescent in die illa,
ait Dominus exercituum.</verse><verse id="27">Et succendam ignem in muro Damasci,
et devorabit mœnia Benadad.</verse><verse id="28">Ad Cedar, et ad regna Asor, quæ percussit Nabuchodonosor rex Babylonis.
Hæc dicit Dominus :
Surgite, et ascendite ad Cedar,
et vastate filios orientis.</verse><verse id="29">Tabernacula eorum, et greges eorum capient :
pelles eorum, et omnia vasa eorum,
et camelos eorum tollent sibi,
et vocabunt super eos formidinem in circuitu.</verse><verse id="30">Fugite, abite vehementer, in voraginibus sedete,
qui habitatis Asor, ait Dominus :
iniit enim contra vos Nabuchodonosor rex Babylonis consilium,
et cogitavit adversum vos cogitationes.</verse><verse id="31">Consurgite, et ascendite ad gentem quietam,
et habitantem confidenter, ait Dominus :
non ostia, nec vectes eis : soli habitant.</verse><verse id="32">Et erunt cameli eorum in direptionem,
et multitudo jumentorum in prædam :
et dispergam eos in omnem ventum,
qui sunt attonsi in comam,
et ex omni confinio eorum adducam interitum super eos, ait Dominus.</verse><verse id="33">Et erit Asor in habitaculum draconum,
deserta usque in æternum :
non manebit ibi vir,
nec incolet eam filius hominis.</verse><verse id="34">Quod facum est verbum Domini ad Jeremiam prophetam adversus Ælam, in principio regni Sedeciæ regis Juda, dicens :</verse><verse id="35">Hæc dicit Dominus exercituum :
Ecce ego confringam arcum Ælam,
et summam fortitudinem eorum :</verse><verse id="36">et inducam super Ælam quatuor ventos a quatuor plagis cæli,
et ventilabo eos in omnes ventos istos,
et non erit gens ad quam non perveniant profugi Ælam.</verse><verse id="37">Et pavere faciam Ælam coram inimicis suis,
et in conspectu quærentium animam eorum :
et adducam super eos malum,
iram furoris mei, dicit Dominus,
et mittam post eos gladium donec consumam eos.</verse><verse id="38">Et ponam solium meum in Ælam,
et perdam inde reges et principes, ait Dominus.</verse><verse id="39">In novissimis autem diebus
reverti faciam captivos Ælam, dicit Dominus.</verse></chapter><chapter id="50"><verse id="1">Verbum quod locutus est Dominus de Babylone et de terra Chaldæorum, in manu Jeremiæ prophetæ.</verse><verse id="2">Annuntiate in gentibus, et auditum facite :
levate signum, prædicate, et nolite celare :
dicite : Capta est Babylon,
confusus est Bel, victus est Merodach,
confusa sunt sculptilia ejus,
superata sunt idola eorum.</verse><verse id="3">Quoniam ascendit contra eam gens ab aquilone,
quæ ponet terram ejus in solitudinem,
et non erit qui habitet in ea ab homine usque ad pecus :
et moti sunt, et abierunt.</verse><verse id="4">In diebus illis, et in tempore illo, ait Dominus,
venient filii Israël ipsi et filii Juda simul :
ambulantes et flentes properabunt,
et Dominum Deum suum quærent :</verse><verse id="5">in Sion interrogabunt viam, huc facies eorum :
venient, et apponentur ad Dominum fœdere sempiterno,
quod nulla oblivione delebitur.</verse><verse id="6">Grex perditus factus est populus meus :
pastores eorum seduxerunt eos,
feceruntque vagari in montibus :
de monte in collem transierunt ;
obliti sunt cubilis sui.</verse><verse id="7">Omnes qui invenerunt comederunt eos,
et hostes eorum dixerunt : Non peccavimus :
pro eo quod peccaverunt Domino decori justitiæ,
et exspectationi patrum eorum Domino.</verse><verse id="8">Recedite de medio Babylonis,
et de terra Chaldæorum egredimini,
et estote quasi hædi ante gregem.</verse><verse id="9">Quoniam ecce ego suscito,
et adducam in Babylonem
congregationem gentium magnarum de terra aquilonis,
et præparabuntur adversus eam, et inde capietur :
sagitta ejus quasi viri fortis interfectoris :
non revertetur vacua.</verse><verse id="10">Et erit Chaldæa in prædam :
omnes vastantes eam replebuntur, ait Dominus.</verse><verse id="11">Quoniam exsultatis, et magna loquimini,
diripientes hæreditatem meam :
quoniam effusi estis sicut vituli super herbam,
et mugistis sicut tauri :</verse><verse id="12">confusa est mater vestra nimis,
et adæquata pulveri, quæ genuit vos :
ecce novissima erit in gentibus,
deserta, invia, et arens.</verse><verse id="13">Ab ira Domini non habitabitur,
sed redigetur tota in solitudinem :
omnis qui transibit per Babylonem stupebit,
et sibilabit super universis plagis ejus.</verse><verse id="14">Præparamini contra Babylonem per circuitum,
omnes qui tenditis arcum :
debellate eam, non parcatis jaculis,
quia Domino peccavit.</verse><verse id="15">Clamate adversus eam,
ubique dedit manum :
ceciderunt fundamenta ejus,
destructi sunt muri ejus,
quoniam ultio Domini est :
ultionem accipite de ea :
sicut fecit, facite ei.</verse><verse id="16">Disperdite satorem de Babylone,
et tenentem falcem in tempore messis :
a facie gladii columbæ
unusquisque ad populum suum convertetur,
et singuli ad terram suam fugient.</verse><verse id="17">Grex dispersus Israël :
leones ejecerunt eum.
Primus comedit eum rex Assur :
iste novissimus exossavit eum
Nabuchodonosor rex Babylonis.</verse><verse id="18">Propterea hæc dicit Dominus exercituum, Deus Israël :
Ecce ego visitabo regem Babylonis et terram ejus,
sicut visitavi regem Assur :</verse><verse id="19">et reducam Israël ad habitaculum suum :
et pascetur Carmelum et Basan,
et in monte Ephraim et Galaad saturabitur anima ejus.</verse><verse id="20">In diebus illis, et in tempore illo, ait Dominus,
quæretur iniquitas Israël, et non erit,
et peccatum Juda, et non invenietur :
quoniam propitius ero eis quos reliquero.</verse><verse id="21">Super terram dominantium ascende,
et super habitatores ejus visita :
dissipa, et interfice quæ post eos sunt, ait Dominus,
et fac juxta omnia quæ præcepi tibi.</verse><verse id="22">Vox belli in terra, et contritio magna.</verse><verse id="23">Quomodo confractus est et contritus malleus universæ terræ ?
quomodo versa est in desertum Babylon in gentibus ?</verse><verse id="24">Illaqueavi te, et capta es, Babylon,
et nesciebas :
inventa es et apprehensa,
quoniam Dominum provocasti.</verse><verse id="25">Aperuit Dominus thesaurum suum,
et protulit vasa iræ suæ,
quoniam opus est Domino Deo exercituum,
in terra Chaldæorum.</verse><verse id="26">Venite ad eam ab extremis finibus ;
aperite ut exeant qui conculcent eam :
tollite de via lapides, et redigite in acervos :
et interficite eam, nec sit quidquam reliquum.</verse><verse id="27">Dissipate universos fortes ejus :
descendant in occisionem :
væ eis, quia venit dies eorum,
tempus visitationis eorum !</verse><verse id="28">Vox fugientium,
et eorum qui evaserunt de terra Babylonis,
ut annuntient in Sion ultionem Domini Dei nostri,
ultionem templi ejus.</verse><verse id="29">Annuntiate in Babylonem plurimis,
omnibus qui tendunt arcum :
consistite adversus eam per gyrum,
et nullus evadat :
reddite ei secundum opus suum :
juxta omnia quæ fecit, facite illi,
quia contra Dominum erecta est,
adversum Sanctum Israël.</verse><verse id="30">Idcirco cadent juvenes ejus in plateis ejus,
et omnes viri bellatores ejus conticescent in die illa,
ait Dominus.</verse><verse id="31">Ecce ego ad te, superbe !
dicit Dominus Deus exercituum :
quia venit dies tuus,
tempus visitationis tuæ.</verse><verse id="32">Et cadet superbus, et corruet,
et non erit qui suscitet eum :
et succendam ignem in urbibus ejus,
et devorabit omnia in circuitu ejus.</verse><verse id="33">Hæc dicit Dominus exercituum :
Calumniam sustinent filii Israël,
et filii Juda simul :
omnes qui ceperunt eos, tenent :
nolunt dimittere eos.</verse><verse id="34">Redemptor eorum fortis,
Dominus exercituum nomen ejus :
judicio defendet causam eorum,
ut exterreat terram,
et commoveat habitatores Babylonis.</verse><verse id="35">Gladius ad Chaldæos, ait Dominus,
et ad habitatores Babylonis,
et ad principes, et ad sapientes ejus.</verse><verse id="36">Gladius ad divinos ejus, qui stulti erunt :
gladius ad fortes illius, qui timebunt.</verse><verse id="37">Gladius ad equos ejus, et ad currus ejus,
et ad omne vulgus quod est in medio ejus :
et erunt quasi mulieres :
gladius ad thesauros ejus, qui diripientur.</verse><verse id="38">Siccitas super aquas ejus erit, et arescent,
quia terra sculptilium est, et in portentis gloriantur.</verse><verse id="39">Propterea habitabunt dracones cum faunis ficariis,
et habitabunt in ea struthiones :
et non inhabitabitur ultra usque in sempiternum,
nec exstruetur usque ad generationem et generationem.</verse><verse id="40">Sicut subvertit Dominus Sodomam et Gomorrham,
et vicinas ejus, ait Dominus,
non habitabit ibi vir,
et non incolet eam filius hominis.</verse><verse id="41">Ecce populus venit ab aquilone,
et gens magna, et reges multi
consurgent a finibus terræ.</verse><verse id="42">Arcum et scutum apprehendent :
crudeles sunt, et immisericordes :
vox eorum quasi mare sonabit,
et super equos ascendent,
sicut vir paratus ad prælium contra te, filia Babylon.</verse><verse id="43">Audivit rex Babylonis famam eorum,
et dissolutæ sunt manus ejus :
angustia apprehendit eum,
dolor quasi parturientem.</verse><verse id="44">Ecce quasi leo ascendet,
de superbia Jordanis ad pulchritudinem robustam,
quia subito currere faciam eum ad illam.
Et quis erit electus, quem præponam ei ?
quis est enim similis mei ?
et quis sustinebit me ?
et quis est iste pastor, qui resistat vultui meo ?</verse><verse id="45">Propterea audite consilium Domini
quod mente concepit adversum Babylonem,
et cogitationes ejus
quas cogitavit super terram Chaldæorum :
nisi detraxerint eos parvuli gregum,
nisi dissipatum fuerit cum ipsis habitaculum eorum.</verse><verse id="46">A voce captivitatis Babylonis commota est terra,
et clamor inter gentes auditus est.</verse></chapter><chapter id="51"><verse id="1">Hæc dicit Dominus :
Ecce ego suscitabo super Babylonem et super habitatores ejus,
qui cor suum levaverunt contra me,
quasi ventum pestilentem :</verse><verse id="2">et mittam in Babylonem ventilatores,
et ventilabunt eam et demolientur terram ejus,
quoniam venerunt super eam undique in die afflictionis ejus.</verse><verse id="3">Non tendat qui tendit arcum suum,
et non ascendat loricatus :
nolite parcere juvenibus ejus ;
interficite omnem militiam ejus.</verse><verse id="4">Et cadent interfecti in terra Chaldæorum,
et vulnerati in regionibus ejus.</verse><verse id="5">Quoniam non fuit viduatus Israël et Juda
a Deo suo, Domino exercituum,
terra autem eorum repleta est delicto
a Sancto Israël.</verse><verse id="6">Fugite de medio Babylonis,
et salvet unusquisque animam suam :
nolite tacere super iniquitatem ejus,
quoniam tempus ultionis est a Domino :
vicissitudinem ipse retribuet ei.</verse><verse id="7">Calix aureus Babylon in manu Domini,
inebrians omnem terram :
de vino ejus biberunt gentes,
et ideo commotæ sunt.</verse><verse id="8">Subito cecidit Babylon, et contrita est.
Ululate super eam :
tollite resinam ad dolorem ejus,
si forte sanetur.</verse><verse id="9">Curavimus Babylonem, et non est sanata :
derelinquamus eam, et eamus unusquisque in terram suam :
quoniam pervenit usque ad cælos judicium ejus,
et elevatum est usque ad nubes.</verse><verse id="10">Protulit Dominus justitias nostras :
venite, et narremus in Sion opus Domini Dei nostri.</verse><verse id="11">Acuite sagittas, implete pharetras :
suscitavit Dominus spiritum regum Medorum :
et contra Babylonem mens ejus est ut perdat eam,
quoniam ultio Domini est,
ultio templi sui.</verse><verse id="12">Super muros Babylonis levate signum,
augete custodiam, levate custodes,
præparate insidias :
quia cogitavit Dominus,
et fecit quæcumque locutus est contra habitatores Babylonis.</verse><verse id="13">Quæ habitas super aquas multas,
locuples in thesauris :
venit finis tuus, pedalis præcisionis tuæ.</verse><verse id="14">Juravit Dominus exercituum per animam suam :
Quoniam replebo te hominibus quasi brucho,
et super te celeuma cantabitur.</verse><verse id="15">Qui fecit terram in fortitudine sua,
præparavit orbem in sapientia sua,
et prudentia sua extendit cælos.</verse><verse id="16">Dante eo vocem, multiplicantur aquæ in cælo :
qui levat nubes ab extremo terræ,
fulgura in pluviam fecit,
et produxit ventum de thesauris suis.</verse><verse id="17">Stultus factus est omnis homo a scientia ;
confusus est omnis conflator in sculptili :
quia mendax est conflatio eorum,
nec est spiritus in eis.</verse><verse id="18">Vana sunt opera, et risu digna :
in tempore visitationis suæ peribunt.</verse><verse id="19">Non sicut hæc, pars Jacob,
quia qui fecit omnia ipse est :
et Israël sceptrum hæreditatis ejus :
Dominus exercituum nomen ejus.</verse><verse id="20">Collidis tu mihi vasa belli :
et ego collidam in te gentes,
et disperdam in te regna :</verse><verse id="21">et collidam in te equum et equitem ejus :
et collidam in te currum et ascensorem ejus :</verse><verse id="22">et collidam in te virum et mulierem :
et collidam in te senem et puerum :
et collidam in te juvenem et virginem :</verse><verse id="23">et collidam in te pastorem et gregem ejus :
et collidam in te agricolam et jugales ejus :
et collidam in te duces et magistratus :</verse><verse id="24">et reddam Babyloni, et cunctis habitatoribus Chaldææ,
omne malum suum quod fecerunt in Sion,
in oculis vestris, ait Dominus.</verse><verse id="25">Ecce ego ad te, mons pestifer, ait Dominus,
qui corrumpis universam terram :
et extendam manum meam super te,
et evolvam te de petris,
et dabo te in montem combustionis :</verse><verse id="26">et non tollent de te lapidem in angulum,
et lapidem in fundamenta :
sed perditus in æternum eris, ait Dominus.</verse><verse id="27">Levate signum in terra,
clangite buccina in gentibus,
sanctificate super eam gentes,
annuntiate contra illam regibus Ararat, Menni, et Ascenez :
numerate contra eam Taphsar,
adducite equum quasi bruchum aculeatum.</verse><verse id="28">Sanctificate contra eam gentes,
reges Mediæ, duces ejus, et universos magistratus ejus,
cunctamque terram potestatis ejus.</verse><verse id="29">Et commovebitur terra et conturbabitur,
quia evigilabit contra Babylonem cogitatio Domini,
ut ponat terram Babylonis desertam et inhabitabilem.</verse><verse id="30">Cessaverunt fortes Babylonis a prælio ;
habitaverunt in præsidiis :
devoratum est robur eorum,
et facti sunt quasi mulieres :
incensa sunt tabernacula ejus,
contriti sunt vectes ejus.</verse><verse id="31">Currens obviam currenti veniet,
et nuntius obvius nuntianti,
ut annuntiet regi Babylonis
quia capta est civitas ejus a summo usque ad summum.</verse><verse id="32">Et vada præoccupata sunt,
et paludes incensæ sunt igni,
et viri bellatores conturbati sunt.</verse><verse id="33">Quia hæc dicit Dominus exercituum, Deus Israël :
Filia Babylonis quasi area,
tempus trituræ ejus :
adhuc modicum, et veniet tempus messionis ejus.</verse><verse id="34">Comedit me, devoravit me Nabuchodonosor rex Babylonis :
reddidit me quasi vas inane,
absorbuit me quasi draco,
replevit ventrem suum teneritudine mea, et ejecit me.</verse><verse id="35">Iniquitas adversum me
et caro mea super Babylonem,
dicit habitatio Sion :
et sanguis meus super habitatores Chaldææ, dicit Jerusalem.</verse><verse id="36">Propterea hæc dicit Dominus :
Ecce ego judicabo causam tuam,
et ulciscar ultionem tuam :
et desertum faciam mare ejus,
et siccabo venam ejus.</verse><verse id="37">Et erit Babylon in tumulos,
habitatio draconum, stupor et sibilus,
eo quod non sit habitator.</verse><verse id="38">Simul ut leones rugient ;
excutient comas veluti catuli leonum.</verse><verse id="39">In calore eorum ponam potus eorum,
et inebriabo eos ut sopiantur,
et dormiant somnum sempiternum,
et non consurgant, dicit Dominus.</verse><verse id="40">Deducam eos quasi agnos ad victimam,
et quasi arietes cum hædis.</verse><verse id="41">Quomodo capta est Sesach,
et comprehensa est inclyta universæ terræ !
quomodo facta est in stuporem Babylon inter gentes !</verse><verse id="42">Ascendit super Babylonem mare :
multitudine fluctuum ejus operta est.</verse><verse id="43">Factæ sunt civitates ejus in stuporem,
terra inhabitabilis et deserta,
terra in qua nullus habitet,
nec transeat per eam filius hominis.</verse><verse id="44">Et visitabo super Bel in Babylone,
et ejiciam quod absorbuerat de ore ejus :
et non confluent ad eum ultra gentes,
siquidem et murus Babylonis corruet.</verse><verse id="45">Egredimini de medio ejus, populus meus,
ut salvet unusquisque animam suam ab ira furoris Domini,</verse><verse id="46">et ne forte mollescat cor vestrum,
et timeatis auditum qui audietur in terra :
et veniet in anno auditio,
et post hunc annum auditio,
et iniquitas in terra,
et dominator super dominatorem.</verse><verse id="47">Propterea ecce dies veniunt,
et visitabo super sculptilia Babylonis,
et omnis terra ejus confundetur,
et universi interfecti ejus cadent in medio ejus.</verse><verse id="48">Et laudabunt super Babylonem cæli et terra,
et omnia quæ in eis sunt :
quia ab aquilone venient ei prædones, ait Dominus.</verse><verse id="49">Et quomodo fecit Babylon,
ut caderent occisi in Israël,
sic de Babylone
cadent occisi in universa terra.</verse><verse id="50">Qui fugistis gladium, venite,
nolite stare :
recordamini procul Domini,
et Jerusalem ascendat super cor vestrum.</verse><verse id="51">Confusi sumus, quoniam audivimus opprobrium :
operuit ignominia facies nostras,
quia venerunt alieni super sanctificationem domus Domini.</verse><verse id="52">Propterea ecce dies veniunt, ait Dominus,
et visitabo super sculptilia ejus,
et in omni terra ejus mugiet vulneratus.</verse><verse id="53">Si ascenderit Babylon in cælum,
et firmaverit in excelso robur suum,
a me venient vastatores ejus, ait Dominus.</verse><verse id="54">Vox clamoris de Babylone,
et contritio magna de terra Chaldæorum :</verse><verse id="55">quoniam vastavit Dominus Babylonem,
et perdidit ex ea vocem magnam :
et sonabunt fluctus eorum quasi aquæ multæ ;
dedit sonitum vox eorum :</verse><verse id="56">quia venit super eam, id est super Babylonem, prædo,
et apprehensi sunt fortes ejus,
et emarcuit arcus eorum,
quia fortis ultor Dominus reddens retribuet.</verse><verse id="57">Et inebriabo principes ejus, et sapientes ejus,
et duces ejus, et magistratus ejus, et fortes ejus :
et dormient somnum sempiternum,
et non expergiscentur, ait Rex
(Dominus exercituum nomen ejus).</verse><verse id="58">Hæc dicit Dominus exercituum :
Murus Babylonis ille latissimus suffossione suffodietur,
et portæ ejus excelsæ igni comburentur,
et labores populorum ad nihilum,
et gentium in ignem erunt, et disperibunt.</verse><verse id="59">Verbum quod præcepit Jeremias propheta Saraiæ filio Neriæ filii Maasiæ, cum pergeret cum Sedecia rege in Babylonem, in anno quarto regni ejus : Saraias autem erat princeps prophetiæ.</verse><verse id="60">Et scripsit Jeremias omne malum quod venturum erat super Babylonem, in libro uno : omnia verba hæc quæ scripta sunt contra Babylonem.</verse><verse id="61">Et dixit Jeremias ad Saraiam : Cum veneris in Babylonem, et videris, et legeris omnia verba hæc,</verse><verse id="62">dices : Domine, tu locutus es contra locum istum, ut disperderes eum, ne sit qui in eo habitet, ab homine usque ad pecus, et ut sit perpetua solitudo.</verse><verse id="63">Cumque compleveris legere librum istum, ligabis ad eum lapidem, et projicies illum in medium Euphraten,</verse><verse id="64">et dices : Sic submergetur Babylon, et non consurget a facie afflictionis quam ego adduco super eam, et dissolvetur. Hucusque verba Jeremiæ.</verse></chapter><chapter id="52"><verse id="1">Filius viginti et unius anni erat Sedecias cum regnare cœpisset, et undecim annis regnavit in Jerusalem. Et nomen matris ejus Amital filia Jeremiæ de Lobna.</verse><verse id="2">Et fecit malum in oculis Domini, juxta omnia quæ fecerat Joakim,</verse><verse id="3">quoniam furor Domini erat in Jerusalem et in Juda, usquequo projiceret eos a facie sua : et recessit Sedecias a rege Babylonis.</verse><verse id="4">Factum est autem in anno nono regni ejus, in mense decimo, decima mensis, venit Nabuchodonosor rex Babylonis, ipse et omnis exercitus ejus, adversus Jerusalem : et obsederunt eam, et ædificaverunt contra eam munitiones in circuitu.</verse><verse id="5">Et fuit civitas obsessa usque ad undecimum annum regis Sedeciæ.</verse><verse id="6">Mense autem quarto, nona mensis, obtinuit fames civitatem, et non erant alimenta populo terræ.</verse><verse id="7">Et dirupta est civitas, et omnes viri bellatores ejus fugerunt, exieruntque de civitate nocte, per viam portæ quæ est inter duos muros, et ducit ad hortum regis, Chaldæis obsidentibus urbem in gyro, et abierunt per viam quæ ducit in eremum.</verse><verse id="8">Persecutus est autem Chadæorum exercitus regem, et apprehenderunt Sedeciam in deserto quod est juxta Jericho : et omnis comitatus ejus diffugit ab eo.</verse><verse id="9">Cumque comprehendissent regem, adduxerunt eum ad regem Babylonis in Reblatha, quæ est in terra Emath, et locutus est ad eum judicia.</verse><verse id="10">Et jugulavit rex Babylonis filios Sedeciæ in oculis ejus, sed et omnes principes Juda occidit in Reblatha.</verse><verse id="11">Et oculos Sedeciæ eruit, et vinxit eum compedibus, et adduxit eum rex Babylonis in Babylonem, et posuit eum in domo carceris usque ad diem mortis ejus.</verse><verse id="12">In mense autem quinto, decima mensis, ipse est annus nonusdecimus Nabuchodonosor regis Babylonis, venit Nabuzardan princeps militiæ, qui stabat coram rege Babylonis, in Jerusalem,</verse><verse id="13">et incendit domum Domini, et domum regis, et omnes domos Jerusalem : et omnem domum magnam igni combussit :</verse><verse id="14">et totum murum Jerusalem per circuitum destruxit cunctus exercitus Chaldæorum qui erat cum magistro militiæ.</verse><verse id="15">De pauperibus autem populi, et de reliquo vulgo quod remanserat in civitate, et de perfugis qui transfugerant ad regem Babylonis, et ceteros de multitudine transtulit Nabuzardan princeps militiæ.</verse><verse id="16">De pauperibus vero terræ reliquit Nabuzardan princeps militiæ vinitores et agricolas.</verse><verse id="17">Columnas quoque æreas quæ erant in domo Domini, et bases, et mare æneum quod erat in domo Domini, confregerunt Chaldæi, et tulerunt omne æs eorum in Babylonem,</verse><verse id="18">et lebetes, et creagras, et psalteria, et phialas, et mortariola, et omnia vasa ærea quæ in ministerio fuerant, tulerunt :</verse><verse id="19">et hydrias, et thymiamateria, et urceos, et pelves, et candelabra, et mortaria, et cyathos, quotquot aurea, aurea, et quotquot argentea, argentea, tulit magister militiæ :</verse><verse id="20">et columnas duas, et mare unum, et vitulos duodecim æreos qui erant sub basibus quas fecerat rex Salomon in domo Domini. Non erat pondus æris omnium horum vasorum.</verse><verse id="21">De columnis autem decem et octo cubiti altitudinis erant in columna una, et funiculus duodecim cubitorum circuibat eam : porro grossitudo ejus quatuor digitorum, et intrinsecus cava erat.</verse><verse id="22">Et capitella super utramque ærea : altitudo capitelli unius quinque cubitorum, et retiacula et malogranata super coronam in circuitu, omnia ærea : similiter columnæ secundæ, et malogranata.</verse><verse id="23">Et fuerunt malogranata nonaginta sex dependentia : et omnia malogranata centum, retiaculis circumdabantur.</verse><verse id="24">Et tulit magister militiæ Saraiam sacerdotem primum, et Sophoniam sacerdotem secundum, et tres custodes vestibuli :</verse><verse id="25">et de civitate tulit eunuchum unum, qui erat præpositus super viros bellatores : et septem viros de his qui videbant faciem regis, qui inventi sunt in civitate : et scribam principem militum, qui probabat tyrones : et sexaginta viros de populo terræ, qui inventi sunt in medio civitatis.</verse><verse id="26">Tulit autem eos Nabuzardan magister militiæ, et duxit eos ad regem Babylonis in Reblatha :</verse><verse id="27">et percussit eos rex Babylonis, et interfecit eos in Reblatha in terra Emath : et translatus est Juda de terra sua.</verse><verse id="28">Iste est populus quem transtulit Nabuchodonosor : in anno septimo, Judæos tria millia et viginti tres :</verse><verse id="29">in anno octavodecimo Nabuchodonosor, de Jerusalem animas octingentas triginta duas :</verse><verse id="30">in anno vigesimo tertio Nabuchodonosor, transtulit Nabuzardan magister militiæ animas Judæorum septingentas quadraginta quinque. Omnes ergo animæ, quatuor millia sexcentæ.</verse><verse id="31">Et factum est in trigesimo septimo anno transmigrationis Joachin regis Juda, duodecimo mense, vigesima quinta mensis, elevavit Evilmerodach rex Babylonis, ipso anno regni sui, caput Joachin regis Juda, et eduxit eum de domo carceris.</verse><verse id="32">Et locutus est cum eo bona, et posuit thronum ejus super thronos regum qui erant post se in Babylone.</verse><verse id="33">Et mutavit vestimenta carceris ejus, et comedebat panem coram eo semper cunctis diebus vitæ suæ.</verse><verse id="34">Et cibaria ejus, cibaria perpetua dabantur ei a rege Babylonis, statuta per singulos dies, usque ad diem mortis suæ, cunctis diebus vitæ ejus.</verse></chapter></book><book id="25" name="Lamentationes" shortname="lam"><chapter id="1"><verse id="1">Et factum est, postquam in captivitatem redactus est Israël, et Jerusalem deserta est, sedit Jeremias propheta flens, et planxit lamentatione hac in Jerusalem : et amaro animo suspirans et ejulans, dixit :
Quomodo sedet sola
civitas plena populo !
Facta est quasi vidua
domina gentium ;
princeps provinciarum
facta est sub tributo.</verse><verse id="2">Plorans ploravit in nocte,
et lacrimæ ejus in maxillis ejus :
non est qui consoletur eam
ex omnibus caris ejus ;
omnes amici ejus spreverunt eam,
et facti sunt ei inimici.</verse><verse id="3">Migravit Judas propter afflictionem,
et multitudinem servitutis ;
habitavit inter gentes,
nec invenit requiem :
omnes persecutores ejus apprehenderunt eam
inter angustias.</verse><verse id="4">Viæ Sion lugent, eo quod non sint
qui veniant ad solemnitatem :
omnes portæ ejus destructæ,
sacerdotes ejus gementes ;
virgines ejus squalidæ,
et ipsa oppressa amaritudine.</verse><verse id="5">Facti sunt hostes ejus in capite ;
inimici ejus locupletati sunt :
quia Dominus locutus est super eam
propter multitudinem iniquitatum ejus.
Parvuli ejus ducti sunt in captivitatem
ante faciem tribulantis.</verse><verse id="6">Et egressus est a filia Sion
omnis decor ejus ;
facti sunt principes ejus velut arietes
non invenientes pascua,
et abierunt absque fortitudine
ante faciem subsequentis.</verse><verse id="7">Recordata est Jerusalem dierum afflictionis suæ,
et prævaricationis,
omnium desiderabilium suorum,
quæ habuerat a diebus antiquis,
cum caderet populus ejus in manu hostili,
et non esset auxiliator :
viderunt eam hostes,
et deriserunt sabbata ejus.</verse><verse id="8">Peccatum peccavit Jerusalem,
propterea instabilis facta est ;
omnes qui glorificabant eam spreverunt illam,
quia viderunt ignominiam ejus :
ipsa autem gemens
conversa est retrorsum.</verse><verse id="9">Sordes ejus in pedibus ejus,
nec recordata est finis sui ;
deposita est vehementer,
non habens consolatorem.
Vide, Domine, afflictionem meam,
quoniam erectus est inimicus.</verse><verse id="10">Manum suam misit hostis
ad omnia desiderabilia ejus,
quia vidit gentes
ingressas sanctuarium suum,
de quibus præceperas
ne intrarent in ecclesiam tuam.</verse><verse id="11">Omnis populus ejus gemens,
et quærens panem ;
dederunt pretiosa quæque pro cibo
ad refocillandam animam.
Vide, Domine, et considera
quoniam facta sum vilis !</verse><verse id="12">O vos omnes qui transitis per viam,
attendite, et videte
si est dolor sicut dolor meus !
quoniam vindemiavit me,
ut locutus est Dominus,
in die iræ furoris sui.</verse><verse id="13">De excelso misit ignem in ossibus meis,
et erudivit me :
expandit rete pedibus meis,
convertit me retrorsum ;
posuit me desolatam,
tota die mœrore confectam.</verse><verse id="14">Vigilavit jugum iniquitatum mearum ;
in manu ejus convolutæ sunt,
et impositæ collo meo.
Infirmata est virtus mea :
dedit me Dominus in manu
de qua non potero surgere.</verse><verse id="15">Abstulit omnes magnificos meos Dominus
de medio mei ;
vocavit adversum me tempus
ut contereret electos meos.
Torcular calcavit Dominus
virgini filiæ Juda.</verse><verse id="16">Idcirco ego plorans,
et oculus meus deducens aquas,
quia longe factus est a me consolator,
convertens animam meam.
Facti sunt filii mei perditi,
quoniam invaluit inimicus.</verse><verse id="17">Expandit Sion manus suas ;
non est qui consoletur eam.
Mandavit Dominus adversum Jacob
in circuitu ejus hostes ejus ;
facta est Jerusalem
quasi polluta menstruis inter eos.</verse><verse id="18">Justus est Dominus,
quia os ejus ad iracundiam provocavi.
Audite, obsecro, universi populi,
et videte dolorem meum :
virgines meæ et juvenes mei abierunt
in captivitatem.</verse><verse id="19">Vocavi amicos meos,
et ipsi deceperunt me ;
sacerdotes mei et senes mei
in urbe consumpti sunt,
quia quæsierunt cibum sibi
ut refocillarent animam suam.</verse><verse id="20">Vide, Domine, quoniam tribulor :
conturbatus est venter meus,
subversum est cor meum in memetipsa,
quoniam amaritudine plena sum.
Foris interfecit gladius,
et domi mors similis est.</verse><verse id="21">Audierunt quia ingemisco ego,
et non est qui consoletur me ;
omnes inimici mei audierunt malum meum,
lætati sunt quoniam tu fecisti :
adduxisti diem consolationis,
et fient similes mei.</verse><verse id="22">Ingrediatur omne malum eorum coram te :
et vindemia eos, sicut vindemiasti me
propter omnes iniquitates meas :
multi enim gemitus mei,
et cor meum mœrens.</verse></chapter><chapter id="2"><verse id="1">Quomodo obtexit caligine in furore suo
Dominus filiam Sion ;
projecit de cælo in terram
inclytam Israël,
et non est recordatus scabelli pedum suorum
in die furoris sui !</verse><verse id="2">Præcipitavit Dominus, nec pepercit
omnia speciosa Jacob :
destruxit in furore suo
munitiones virginis Juda,
et dejecit in terram ;
polluit regnum et principes ejus.</verse><verse id="3">Confregit in ira furoris sui
omne cornu Israël ;
avertit retrorsum dexteram suam
a facie inimici,
et succendit in Jacob quasi ignem
flammæ devorantis in gyro.</verse><verse id="4">Tetendit arcum suum quasi inimicus,
firmavit dexteram suam quasi hostis,
et occidit omne quod pulchrum erat visu
in tabernaculo filiæ Sion ;
effudit quasi ignem
indignationem suam.</verse><verse id="5">Factus est Dominus velut inimicus,
præcipitavit Israël :
præcipitavit omnia mœnia ejus,
dissipavit munitiones ejus,
et replevit in filia Juda
humiliatum et humiliatam.</verse><verse id="6">Et dissipavit quasi hortum tentorium suum ;
demolitus est tabernaculum suum.
Oblivioni tradidit Dominus in Sion
festivitatem et sabbatum ;
et in opprobrium, et in indignationem furoris sui,
regem et sacerdotem.</verse><verse id="7">Repulit Dominus altare suum ;
maledixit sanctificationi suæ :
tradidit in manu inimici
muros turrium ejus.
Vocem dederunt in domo Domini
sicut in die solemni.</verse><verse id="8">Cogitavit Dominus dissipare
murum filiæ Sion ;
tetendit funiculum suum,
et non avertit manum suam a perditione :
luxitque antemurale,
et murus pariter dissipatus est.</verse><verse id="9">Defixæ sunt in terra portæ ejus,
perdidit et contrivit vectes ejus ;
regem ejus et principes ejus in gentibus :
non est lex,
et prophetæ ejus non invenerunt
visionem a Domino.</verse><verse id="10">Sederunt in terra, conticuerunt
senes filiæ Sion ;
consperserunt cinere capita sua,
accincti sunt ciliciis :
abjecerunt in terram capita sua
virgines Jerusalem.</verse><verse id="11">Defecerunt præ lacrimis oculi mei,
conturbata sunt viscera mea ;
effusum est in terra jecur meum
super contritione filiæ populi mei,
cum deficeret parvulus et lactens
in plateis oppidi.</verse><verse id="12">Matribus suis dixerunt :
Ubi est triticum et vinum ?
cum deficerent quasi vulnerati
in plateis civitatis,
cum exhalarent animas suas
in sinu matrum suarum.</verse><verse id="13">Cui comparabo te, vel cui assimilabo te,
filia Jerusalem ?
cui exæquabo te, et consolabor te,
virgo, filia Sion ?
magna est enim velut mare contritio tua :
quis medebitur tui ?</verse><verse id="14">Prophetæ tui viderunt tibi
falsa et stulta ;
nec aperiebant iniquitatem tuam,
ut te ad pœnitentiam provocarent ;
viderunt autem tibi assumptiones falsas,
et ejectiones.</verse><verse id="15">Plauserunt super te manibus
omnes transeuntes per viam ;
sibilaverunt et moverunt caput suum
super filiam Jerusalem :
Hæccine est urbs, dicentes, perfecti decoris,
gaudium universæ terræ ?</verse><verse id="16">Aperuerunt super te os suum
omnes inimici tui :
sibilaverunt, et fremuerunt dentibus,
et dixerunt : Devorabimus :
en ista est dies quam exspectabamus ;
invenimus, vidimus.</verse><verse id="17">Fecit Dominus quæ cogitavit ;
complevit sermonem suum,
quem præceperat a diebus antiquis :
destruxit, et non pepercit,
et lætificavit super te inimicum,
et exaltavit cornu hostium tuorum.</verse><verse id="18">Clamavit cor eorum ad Dominum
super muros filiæ Sion :
Deduc quasi torrentem lacrimas
per diem et noctem ;
non des requiem tibi,
neque taceat pupilla oculi tui.</verse><verse id="19">Consurge, lauda in nocte,
in principio vigiliarum ;
effunde sicut aquam cor tuum
ante conspectum Domini :
leva ad eum manus tuas
pro anima parvulorum tuorum,
qui defecerunt in fame
in capite omnium compitorum.</verse><verse id="20">Vide, Domine, et considera
quem vindemiaveris ita.
Ergone comedent mulieres fructum suum,
parvulos ad mensuram palmæ ?
si occiditur in sanctuario Domini
sacerdos et propheta ?</verse><verse id="21">Jacuerunt in terra foris
puer et senex ;
virgines meæ et juvenes mei
ceciderunt in gladio :
interfecisti in die furoris tui,
percussisti, nec misertus es.</verse><verse id="22">Vocasti quasi ad diem solemnem,
qui terrerent me de circuitu ;
et non fuit in die furoris Domini qui effugeret,
et relinqueretur :
quos educavi et enutrivi,
inimicus meus consumpsit eos.</verse></chapter><chapter id="3"><verse id="1">Ego vir videns paupertatem meam
in virga indignationis ejus.</verse><verse id="2">Me minavit, et adduxit in tenebras,
et non in lucem.</verse><verse id="3">Tantum in me vertit et convertit
manum suam tota die.</verse><verse id="4">Vetustam fecit pellem meam et carnem meam ;
contrivit ossa mea.</verse><verse id="5">Ædificavit in gyro meo, et circumdedit me
felle et labore.</verse><verse id="6">In tenebrosis collocavit me,
quasi mortuos sempiternos.</verse><verse id="7">Circumædificavit adversum me, ut non egrediar ;
aggravavit compedem meum.</verse><verse id="8">Sed et cum clamavero, et rogavero,
exclusit orationem meam.</verse><verse id="9">Conclusit vias meas lapidibus quadris ;
semitas meas subvertit.</verse><verse id="10">Ursus insidians factus est mihi,
leo in absconditis.</verse><verse id="11">Semitas meas subvertit, et confregit me ;
posuit me desolatam.</verse><verse id="12">Tetendit arcum suum, et posuit me
quasi signum ad sagittam.</verse><verse id="13">Misit in renibus meis
filias pharetræ suæ.</verse><verse id="14">Factus sum in derisum omni populo meo,
canticum eorum tota die.</verse><verse id="15">Replevit me amaritudinibus ;
inebriavit me absinthio.</verse><verse id="16">Et fregit ad numerum dentes meos ;
cibavit me cinere.</verse><verse id="17">Et repulsa est a pace anima mea ;
oblitus sum bonorum.</verse><verse id="18">Et dixi : Periit finis meus,
et spes mea a Domino.</verse><verse id="19">Recordare paupertatis, et transgressionis meæ,
absinthii et fellis.</verse><verse id="20">Memoria memor ero, et tabescet
in me anima mea.</verse><verse id="21">Hæc recolens in corde meo,
ideo sperabo.</verse><verse id="22">Misericordiæ Domini, quia non sumus consumpti ;
quia non defecerunt miserationes ejus.</verse><verse id="23">Novi diluculo,
multa est fides tua.</verse><verse id="24">Pars mea Dominus, dixit anima mea ;
propterea exspectabo eum.</verse><verse id="25">Bonus est Dominus sperantibus in eum,
animæ quærenti illum.</verse><verse id="26">Bonum est præstolari cum silentio
salutare Dei.</verse><verse id="27">Bonum est viro cum portaverit jugum
ab adolescentia sua.</verse><verse id="28">Sedebit solitarius, et tacebit,
quia levavit super se.</verse><verse id="29">Ponet in pulvere os suum,
si forte sit spes.</verse><verse id="30">Dabit percutienti se maxillam :
saturabitur opprobriis.</verse><verse id="31">Quia non repellet
in sempiternum Dominus.</verse><verse id="32">Quia si abjecit, et miserebitur,
secundum multitudinem misericordiarum suarum.</verse><verse id="33">Non enim humiliavit ex corde suo
et abjecit filios hominum.</verse><verse id="34">Ut conteret sub pedibus suis
omnes vinctos terræ.</verse><verse id="35">Ut declinaret judicium viri
in conspectu vultus Altissimi.</verse><verse id="36">Ut perverteret hominem in judicio suo ;
Dominus ignoravit.</verse><verse id="37">Quis est iste qui dixit ut fieret,
Domino non jubente ?</verse><verse id="38">Ex ore Altissimi non egredientur
nec mala nec bona ?</verse><verse id="39">Quid murmuravit homo vivens,
vir pro peccatis suis ?</verse><verse id="40">Scrutemur vias nostras, et quæramus,
et revertamur ad Dominum.</verse><verse id="41">Levemus corda nostra cum manibus
ad Dominum in cælos.</verse><verse id="42">Nos inique egimus, et ad iracundiam provocavimus ;
idcirco tu inexorabilis es.</verse><verse id="43">Operuisti in furore, et percussisti nos ;
occidisti, nec pepercisti.</verse><verse id="44">Opposuisti nubem tibi,
ne transeat oratio.</verse><verse id="45">Eradicationem et abjectionem posuisti me
in medio populorum.</verse><verse id="46">Aperuerunt super nos os suum
omnes inimici.</verse><verse id="47">Formido et laqueus facta est nobis
vaticinatio, et contritio.</verse><verse id="48">Divisiones aquarum deduxit oculus meus,
in contritione filiæ populi mei.</verse><verse id="49">Oculus meus afflictus est, nec tacuit,
eo quod non esset requies.</verse><verse id="50">Donec respiceret et videret
Dominus de cælis.</verse><verse id="51">Oculus meus deprædatus est animam meam
in cunctis filiabus urbis meæ.</verse><verse id="52">Venatione ceperunt me quasi avem
inimici mei gratis.</verse><verse id="53">Lapsa est in lacum vita mea,
et posuerunt lapidem super me.</verse><verse id="54">Inundaverunt aquæ super caput meum ;
dixi : Perii.</verse><verse id="55">Invocavi nomen tuum, Domine,
de lacu novissimo.</verse><verse id="56">Vocem meam audisti ; ne avertas aurem tuam
a singultu meo et clamoribus.</verse><verse id="57">Appropinquasti in die quando invocavi te ;
dixisti : Ne timeas.</verse><verse id="58">Judicasti, Domine, causam animæ meæ,
redemptor vitæ meæ.</verse><verse id="59">Vidisti, Domine, iniquitatem illorum adversum me :
judica judicium meum.</verse><verse id="60">Vidisti omnem furorem,
universas cogitationes eorum adversum me.</verse><verse id="61">Audisti opprobrium eorum, Domine,
omnes cogitationes eorum adversum me.</verse><verse id="62">Labia insurgentium mihi, et meditationes eorum
adversum me tota die.</verse><verse id="63">Sessionem eorum et resurrectionem eorum vide ;
ego sum psalmus eorum.</verse><verse id="64">Redes eis vicem, Domine,
juxta opera manuum suarum.</verse><verse id="65">Dabis eis scutum cordis,
laborem tuum.</verse><verse id="66">Persequeris in furore, et conteres eos
sub cælis, Domine.</verse></chapter><chapter id="4"><verse id="1">Quomodo obscuratum est aurum,
mutatus est color optimus !
dispersi sunt lapides sanctuarii
in capite omnium platearum !</verse><verse id="2">Filii Sion inclyti,
et amicti auro primo :
quomodo reputati sunt in vasa testea,
opus manuum figuli !</verse><verse id="3">Sed et lamiæ nudaverunt mammam,
lactaverunt catulos suos :
filia populi mei crudelis
quasi struthio in deserto.</verse><verse id="4">Adhæsit lingua lactentis
ad palatum ejus in siti ;
parvuli petierunt panem,
et non erat qui frangeret eis.</verse><verse id="5">Qui vescebantur voluptuose,
interierunt in viis ;
qui nutriebantur in croceis,
amplexati sunt stercora.</verse><verse id="6">Et major effecta est iniquitas filiæ populi mei
peccato Sodomorum,
quæ subversa est in momento,
et non ceperunt in ea manus.</verse><verse id="7">Candidiores Nazaræi ejus nive,
nitidiores lacte,
rubicundiores ebore antiquo,
sapphiro pulchriores.</verse><verse id="8">Denigrata est super carbones facies eorum
et non sunt cogniti in plateis ;
adhæsit cutis eorum ossibus :
aruit, et facta est quasi lignum.</verse><verse id="9">Melius fuit occisis gladio
quam interfectis fame,
quoniam isti extabuerunt consumpti
a sterilitate terræ.</verse><verse id="10">Manus mulierum misericordium
coxerunt filios suos ;
facti sunt cibus earum
in contritione filiæ populi mei.</verse><verse id="11">Complevit Dominus furorem suum,
effudit iram indignationis suæ :
et succendit ignem in Sion,
et devoravit fundamenta ejus.</verse><verse id="12">Non crediderunt reges terræ,
et universi habitatores orbis,
quoniam ingrederetur hostis et inimicus
per portas Jerusalem.</verse><verse id="13">Propter peccata prophetarum ejus,
et iniquitates sacerdotum ejus,
qui effuderunt in medio ejus
sanguinem justorum.</verse><verse id="14">Erraverunt cæci in plateis,
polluti sunt in sanguine ;
cumque non possent,
tenuerunt lacinias suas.</verse><verse id="15">Recedite polluti, clamaverunt eis ;
recedite, abite, nolite tangere :
jurgati quippe sunt, et commoti dixerunt inter gentes :
Non addet ultra ut habitet in eis.</verse><verse id="16">Facies Domini divisit eos,
non addet ut respiciat eos ;
facies sacerdotum non erubuerunt,
neque senum miserti sunt.</verse><verse id="17">Cum adhuc subsisteremus, defecerunt oculi nostri
ad auxilium nostrum vanum ;
cum respiceremus attenti ad gentem
quæ salvare non poterat.</verse><verse id="18">Lubricaverunt vestigia nostra
in itinere platearum nostrarum ;
appropinquavit finis noster, completi sunt dies nostri,
quia venit finis noster.</verse><verse id="19">Velociores fuerunt persecutores nostri
aquilis cæli ;
super montes persecuti sunt nos,
in deserto insidiati sunt nobis.</verse><verse id="20">Spiritus oris nostri, christus Dominus,
captus est in peccatis nostris,
cui diximus : In umbra tua
vivemus in gentibus.</verse><verse id="21">Gaude et lætare, filia Edom,
quæ habitas in terra Hus !
ad te quoque perveniet calix : inebriaberis,
atque nudaberis.</verse><verse id="22">Completa est iniquitas tua, filia Sion :
non addet ultra ut transmigret te.
Visitavit iniquitatem tuam, filia Edom ;
discooperuit peccata tua.</verse></chapter><chapter id="5"><verse id="1">Recordare, Domine, quid acciderit nobis ;
intuere et respice opprobrium nostrum.</verse><verse id="2">Hæreditas nostra versa est ad alienos,
domus nostræ ad extraneos.</verse><verse id="3">Pupilli facti sumus absque patre,
matres nostræ quasi viduæ.</verse><verse id="4">Aquam nostram pecunia bibimus ;
ligna nostra pretio comparavimus.</verse><verse id="5">Cervicibus nostris minabamur,
lassis non dabatur requies.</verse><verse id="6">Ægypto dedimus manum et Assyriis,
ut saturaremur pane.</verse><verse id="7">Patres nostri peccaverunt, et non sunt :
et nos iniquitates eorum portavimus.</verse><verse id="8">Servi dominati sunt nostri :
non fuit qui redimeret de manu eorum.</verse><verse id="9">In animabus nostris afferebamus panem nobis,
a facie gladii in deserto.</verse><verse id="10">Pellis nostra quasi clibanus exusta est,
a facie tempestatum famis.</verse><verse id="11">Mulieres in Sion humiliaverunt,
et virgines in civitatibus Juda.</verse><verse id="12">Principes manu suspensi sunt ;
facies senum non erubuerunt.</verse><verse id="13">Adolescentibus impudice abusi sunt,
et pueri in ligno corruerunt.</verse><verse id="14">Senes defecerunt de portis,
juvenes de choro psallentium.</verse><verse id="15">Defecit gaudium cordis nostri ;
versus est in luctum chorus noster.</verse><verse id="16">Cecidit corona capitis nostri :
væ nobis, quia peccavimus !</verse><verse id="17">Propterea mœstum factum est cor nostrum ;
ideo contenebrati sunt oculi nostri,</verse><verse id="18">propter montem Sion quia disperiit ;
vulpes ambulaverunt in eo.</verse><verse id="19">Tu autem, Domine, in æternum permanebis,
solium tuum in generationem et generationem.</verse><verse id="20">Quare in perpetuum oblivisceris nostri,
derelinques nos in longitudine dierum ?</verse><verse id="21">Converte nos, Domine, ad te, et convertemur ;
innova dies nostros, sicut a principio.</verse><verse id="22">Sed projiciens repulisti nos :
iratus es contra nos vehementer.</verse></chapter></book><book id="26" name="Ezechielis" shortname="ezk"><chapter id="1"><verse id="1">Et factum est in trigesimo anno, in quarto, in quinta mensis, cum essem in medio captivorum juxta fluvium Chobar, aperti sunt cæli, et vidi visiones Dei.</verse><verse id="2">In quinta mensis, ipse est annus quintus transmigrationis regis Joachin,</verse><verse id="3">factum est verbum Domini ad Ezechielem filium Buzi sacerdotem, in terra Chaldæorum, secus flumen Chobar : et facta est super eum ibi manus Domini.</verse><verse id="4">Et vidi, et ecce ventus turbinis veniebat ab aquilone, et nubes magna, et ignis involvens, et splendor in circuitu ejus : et de medio ejus, quasi species electri, id est, de medio ignis :</verse><verse id="5">et in medio ejus similitudo quatuor animalium. Et hic aspectus eorum, similitudo hominis in eis.</verse><verse id="6">Quatuor facies uni, et quatuor pennæ uni.</verse><verse id="7">Pedes eorum, pedes recti, et planta pedis eorum quasi planta pedis vituli : et scintillæ quasi aspectus æris candentis.</verse><verse id="8">Et manus hominis sub pennis eorum, in quatuor partibus : et facies et pennas per quatuor partes habebant.</verse><verse id="9">Junctæque erant pennæ eorum alterius ad alterum : non revertebantur cum incederent, sed unumquodque ante faciem suam gradiebatur.</verse><verse id="10">Similitudo autem vultus eorum, facies hominis et facies leonis a dextris ipsorum quatuor, facies autem bovis a sinistris ipsorum quatuor, et facies aquilæ desuper ipsorum quatuor.</verse><verse id="11">Facies eorum et pennæ eorum extentæ desuper : duæ pennæ singulorum jungebantur, et duæ tegebant corpora eorum.</verse><verse id="12">Et unumquodque eorum coram facie sua ambulabat : ubi erat impetus spiritus, illuc gradiebantur, nec revertebantur cum ambularent.</verse><verse id="13">Et similitudo animalium, aspectus eorum quasi carbonum ignis ardentium, et quasi aspectus lampadarum : hæc erat visio discurrens in medio animalium, splendor ignis, et de igne fulgur egrediens.</verse><verse id="14">Et animalia ibant et revertebantur, in similitudinem fulguris coruscantis.</verse><verse id="15">Cumque aspicerem animalia, apparuit rota una super terram juxta animalia, habens quatuor facies.</verse><verse id="16">Et aspectus rotarum et opus earum quasi visio maris : et una similitudo ipsarum quatuor : et aspectus earum et opera quasi sit rota in medio rotæ.</verse><verse id="17">Per quatuor partes earum euntes ibant, et non revertebantur cum ambularent.</verse><verse id="18">Statura quoque erat rotis, et altitudo, et horribilis aspectus : et totum corpus oculis plenum in circuitu ipsarum quatuor.</verse><verse id="19">Cumque ambularent animalia, ambulabant pariter et rotæ juxta ea : et cum elevarentur animalia de terra, elevabantur simul et rotæ.</verse><verse id="20">Quocumque ibat spiritus, illuc, eunte spiritu, et rotæ pariter elevabantur sequentes eum : spiritus enim vitæ erat in rotis.</verse><verse id="21">Cum euntibus ibant, et cum stantibus stabant : et cum elevatis a terra, pariter elevabantur et rotæ sequentes ea, quia spiritus vitæ erat in rotis.</verse><verse id="22">Et similitudo super capita animalium firmamenti, quasi aspectus crystalli horribilis, et extenti super capita eorum desuper.</verse><verse id="23">Sub firmamento autem pennæ eorum rectæ alterius ad alterum : unumquodque duabus alis velabat corpus suum, et alterum similiter velabatur.</verse><verse id="24">Et audiebam sonum alarum, quasi sonum aquarum multarum, quasi sonum sublimis Dei : cum ambularent, quasi sonus erat multitudinis ut sonus castrorum : cumque starent, demittebantur pennæ eorum.</verse><verse id="25">Nam cum fieret vox super firmamentum quod erat super caput eorum, stabant, et submittebant alas suas.</verse><verse id="26">Et super firmamentum quod erat imminens capiti eorum, quasi aspectus lapidis sapphiri similitudo throni : et super similitudinem throni similitudo quasi aspectus hominis desuper.</verse><verse id="27">Et vidi quasi speciem electri, velut aspectum ignis, intrinsecus ejus per circuitum : a lumbis ejus et desuper, et a lumbis ejus usque deorsum, vidi quasi speciem ignis splendentis in circuitu,</verse><verse id="28">velut aspectum arcus cum fuerit in nube in die pluviæ. Hic erat aspectus splendoris per gyrum.</verse></chapter><chapter id="2"><verse id="1">Hæc visio similitudinis gloriæ Domini. Et vidi, et cecidi in faciem meam, et audivi vocem loquentis, et dixit ad me : Fili hominis, sta super pedes tuos, et loquar tecum.</verse><verse id="2">Et ingressus est in me spiritus postquam locutus est mihi, et statuit me supra pedes meos : et audivi loquentem ad me,</verse><verse id="3">et dicentem : Fili hominis, mitto ego te ad filios Israël, ad gentes apostatrices quæ recesserunt a me : ipsi et patres eorum prævaricati sunt pactum meum usque ad diem hanc :</verse><verse id="4">et filii dura facie et indomabili corde sunt, ad quos ego mitto te. Et dices ad eos : Hæc dicit Dominus Deus :</verse><verse id="5">si forte vel ipsi audiant, et si forte quiescant, quoniam domus exasperans est : et scient quia propheta fuerit in medio eorum.</verse><verse id="6">Tu ergo, fili hominis, ne timeas eos, neque sermones eorum metuas, quoniam increduli et subversores sunt tecum, et cum scorpionibus habitas. Verba eorum ne timeas, et vultus eorum ne formides, quia domus exasperans est.</verse><verse id="7">Loqueris ergo verba mea ad eos, si forte audiant, et quiescant : quoniam irritatores sunt.</verse><verse id="8">Tu autem, fili hominis, audi quæcumque loquor ad te, et noli esse exasperans, sicut domus exasperatrix est : aperi os tuum, et comede quæcumque ego do tibi.</verse><verse id="9">Et vidi : et ecce manus missa ad me, in qua erat involutus liber : et expandit illum coram me, qui erat scriptus intus et foris : et scriptæ erant in eo lamentationes, et carmen, et væ.</verse></chapter><chapter id="3"><verse id="1">Et dixit ad me : Fili hominis, quodcumque inveneris, comede : comede volumen istud, et vadens loquere ad filios Israël.</verse><verse id="2">Et aperui os meum, et cibavit me volumine illo :</verse><verse id="3">et dixit ad me : Fili hominis, venter tuus comedet, et viscera tua complebuntur volumine isto quod ego do tibi. Et comedi illud, et factum est in ore meo sicut mel dulce.</verse><verse id="4">Et dixit ad me : Fili hominis, vade ad domum Israël, et loqueris verba mea ad eos.</verse><verse id="5">Non enim ad populum profundi sermonis et ignotæ linguæ tu mitteris ad domum Israël :</verse><verse id="6">neque ad populos multos profundi sermonis et ignotæ linguæ, quorum non possis audire sermones : et si ad illos mittereris, ipsi audirent te :</verse><verse id="7">domus autem Israël nolunt audire te, quia nolunt audire me : omnis quippe domus Israël attrita fronte est, et duro corde.</verse><verse id="8">Ecce dedi faciem tuam valentiorem faciebus eorum, et frontem tuam duriorem frontibus eorum :</verse><verse id="9">ut adamantem et ut silicem dedi faciem tuam : ne timeas eos, neque metuas a facie eorum, quia domus exasperans est.</verse><verse id="10">Et dixit ad me : Fili hominis, omnes sermones meos quos ego loquor ad te, assume in corde tuo, et auribus tuis audi :</verse><verse id="11">et vade, ingredere ad transmigrationem, ad filios populi tui, et loqueris ad eos : et dices eis : Hæc dicit Dominus Deus : si forte audiant et quiescant.</verse><verse id="12">Et assumpsit me spiritus, et audivi post me vocem commotionis magnæ : Benedicta gloria Domini de loco suo :</verse><verse id="13">et vocem alarum animalium percutientium alteram ad alteram, et vocem rotarum sequentium animalia, et vocem commotionis magnæ.</verse><verse id="14">Spiritus quoque levavit me, et assumpsit me : et abii amarus in indignatione spiritus mei : manus enim Domini erat mecum, confortans me.</verse><verse id="15">Et veni ad transmigrationem, ad acervum novarum frugum, ad eos qui habitabant juxta flumen Chobar : et sedi ubi illi sedebant, et mansi ibi septem diebus mœrens in medio eorum.</verse><verse id="16">Cum autem pertransissent septem dies, factum est verbum Domini ad me, dicens :</verse><verse id="17">Fili hominis, speculatorem dedi te domui Israël, et audies de ore meo verbum, et annuntiabis eis ex me.</verse><verse id="18">Si, dicente me ad impium : Morte morieris, non annuntiaveris ei, neque locutus fueris ut avertatur a via sua impia et vivat, ipse impius in iniquitate sua morietur, sanguinem autem ejus de manu tua requiram.</verse><verse id="19">Si autem tu annuntiaveris impio, et ille non fuerit conversus ab impietate sua et a via sua impia, ipse quidem in iniquitate sua morietur : tu autem animam tuam liberasti.</verse><verse id="20">Sed et si conversus justus a justitia sua fuerit, et fecerit iniquitatem, ponam offendiculum coram eo : ipse morietur quia non annuntiasti ei. In peccato suo morietur, et non erunt in memoria justitiæ ejus quas fecit : sanguinem vero ejus de manu tua requiram.</verse><verse id="21">Si autem tu annuntiaveris justo ut non peccet justus, et ille non peccaverit, vivens vivet, quia annuntiasti ei, et tu animam tuam liberasti.</verse><verse id="22">Et facta est super me manus Domini, et dixit ad me : Surgens egredere in campum, et ibi loquar tecum.</verse><verse id="23">Et surgens egressus sum in campum : et ecce ibi gloria Domini stabat, quasi gloria quam vidi juxta fluvium Chobar : et cecidi in faciem meam.</verse><verse id="24">Et ingressus est in me spiritus, et statuit me super pedes meos, et locutus est mihi, et dixit ad me : Ingredere, et includere in medio domus tuæ.</verse><verse id="25">Et tu, fili hominis, ecce data sunt super te vincula, et ligabunt te in eis, et non egredieris de medio eorum.</verse><verse id="26">Et linguam tuam adhærere faciam palato tuo, et eris mutus, nec quasi vir objurgans, quia domus exasperans est.</verse><verse id="27">Cum autem locutus fuero tibi, aperiam os tuum, et dices ad eos : Hæc dicit Dominus Deus : Qui audit, audiat, et qui quiescit, quiescat : quia domus exasperans est.</verse></chapter><chapter id="4"><verse id="1">Et tu, fili hominis, sume tibi laterem, et pones eum coram te, et describes in eo civitatem Jerusalem.</verse><verse id="2">Et ordinabis adversus eam obsidionem, et ædificabis munitiones, et comportabis aggerem, et dabis contra eam castra, et pones arietes in gyro.</verse><verse id="3">Et tu sume tibi sartaginem ferream, et pones eam in murum ferreum inter te et inter civitatem : et obfirmabis faciem tuam ad eam, et erit in obsidionem, et circumdabis eam : signum est domui Israël.</verse><verse id="4">Et tu dormies super latus tuum sinistrum, et pones iniquitates domus Israël super eo, numero dierum quibus dormies super illud : et assumes iniquitatem eorum.</verse><verse id="5">Ego autem dedi tibi annos iniquitatis eorum, numero dierum trecentos et nonaginta dies : et portabis iniquitatem domus Israël.</verse><verse id="6">Et cum compleveris hæc, dormies super latus tuum dexterum secundo, et assumes iniquitatem domus Juda quadraginta diebus : diem pro anno, diem, inquam, pro anno, dedi tibi.</verse><verse id="7">Et ad obsidionem Jerusalem convertes faciem tuam, et brachium tuum erit extentum : et prophetabis adversus eam.</verse><verse id="8">Ecce circumdedi te vinculis : et non te convertes a latere tuo in latus aliud, donec compleas dies obsidionis tuæ.</verse><verse id="9">Et tu, sume tibi frumentum, et hordeum, et fabam, et lentem, et milium, et viciam : et mittes ea in vas unum, et facies tibi panes numero dierum quibus dormies super latus tuum : trecentis et nonaginta diebus comedes illud.</verse><verse id="10">Cibus autem tuus, quo vesceris, erit in pondere viginti stateres in die : a tempore usque ad tempus comedes illud.</verse><verse id="11">Et aquam in mensura bibes, sextam partem hin : a tempore usque ad tempus bibes illud.</verse><verse id="12">Et quasi subcinericium hordeaceum comedes illud, et stercore quod egreditur de homine operies illud in oculis eorum.</verse><verse id="13">Et dixit Dominus : Sic comedent filii Israël panem suum pollutum inter gentes ad quas ejiciam eos. Et dixi :</verse><verse id="14">A, a, a, Domine Deus, ecce anima mea non est polluta : et morticinum, et laceratum a bestiis non comedi ab infantia mea usque nunc, et non est ingressa in os meum omnis caro immunda.</verse><verse id="15">Et dixit ad me : Ecce dedi tibi fimum boum pro stercoribus humanis, et facies panem tuum in eo.</verse><verse id="16">Et dixit ad me : Fili hominis, ecce ego conteram baculum panis in Jerusalem, et comedent panem in pondere et in sollicitudine, et aquam in mensura et in angustia bibent,</verse><verse id="17">ut deficientibus pane et aqua, corruat unusquisque ad fratrem suum, et contabescant in iniquitatibus suis.</verse></chapter><chapter id="5"><verse id="1">Et tu, fili hominis, sume tibi gladium acutum, radentem pilos, et assumes eum et duces per caput tuum et per barbam tuam, et assumes tibi stateram ponderis et divides eos.</verse><verse id="2">Tertiam partem igni combures in medio civitatis, juxta completionem dierum obsidionis, et assumes tertiam partem, et concides gladio in circuitu ejus : tertiam vero aliam disperges in ventum, et gladium nudabo post eos.</verse><verse id="3">Et sumes inde parvum numerum, et ligabis eos in summitate pallii tui :</verse><verse id="4">et ex eis rursum tolles, et projicies eos in medio ignis, et combures eos igni, et ex eo egredietur ignis in omnem domum Israël.</verse><verse id="5">Hæc dicit Dominus Deus : Ista est Jerusalem : in medio gentium posui eam, et in circuitu ejus terras.</verse><verse id="6">Et contempsit judicia mea, ut plus esset impia quam gentes, et præcepta mea ultra quam terræ quæ in circuitu ejus sunt : judicia enim mea projecerunt, et in præceptis meis non ambulaverunt.</verse><verse id="7">Idcirco hæc dicit Dominus Deus : Quia superastis gentes quæ in circuitu vestro sunt, et in præceptis meis non ambulastis, et judicia mea non fecistis, et juxta judicia gentium quæ in circuitu vestro sunt non estis operati,</verse><verse id="8">ideo hæc dicit Dominus Deus : Ecce ego ad te, et ipse ego faciam in medio tui judicia in oculis gentium :</verse><verse id="9">et faciam in te quod non feci, et quibus similia ultra non faciam, propter omnes abominationes tuas.</verse><verse id="10">Ideo patres comedent filios in medio tui, et filii comedent patres suos : et faciam in te judicia, et ventilabo universas reliquias tuas in omnem ventum.</verse><verse id="11">Idcirco vivo ego, dicit Dominus Deus, nisi pro eo quod sanctum meum violasti in omnibus offensionibus tuis et in cunctis abominationibus tuis, ego quoque confringam : et non parcet oculus meus, et non miserebor.</verse><verse id="12">Tertia pars tui peste morietur, et fame consumetur in medio tui, et tertia pars tui in gladio cadet in circuitu tuo : tertiam vero partem tuam in omnem ventum dispergam, et gladium evaginabo post eos.</verse><verse id="13">Et complebo furorem meum, et requiescere faciam indignationem meam in eis, et consolabor : et scient quia ego Dominus locutus sum in zelo meo, cum implevero indignationem meam in eis.</verse><verse id="14">Et dabo te in desertum, et in opprobrium gentibus quæ in circuitu tuo sunt, in conspectu omnis prætereuntis :</verse><verse id="15">et eris opprobrium et blasphemia, exemplum et stupor in gentibus quæ in circuitu tuo sunt, cum fecero in te judicia in furore, et in indignatione, et in increpationibus iræ.</verse><verse id="16">Ego Dominus locutus sum : quando misero sagittas famis pessimas in eos, quæ erunt mortiferæ, et quas mittam ut disperdam vos : et famem congregabo super vos, et conteram in vobis baculum panis :</verse><verse id="17">et immittam in vos famem et bestias pessimas, usque ad internecionem : et pestilentia et sanguis transibunt per te, et gladium inducam super te. Ego Dominus locutus sum.</verse></chapter><chapter id="6"><verse id="1">Et factus est sermo Domini ad me, dicens :</verse><verse id="2">Fili hominis, pone faciem tuam ad montes Israël, et prophetabis ad eos,</verse><verse id="3">et dices :
Montes Israël,
audite verbum Domini Dei.
Hæc dicit Dominus Deus
montibus et collibus,
rupibus et vallibus :
Ecce ego inducam super vos gladium,
et disperdam excelsa vestra,</verse><verse id="4">et demoliar aras vestras,
et confringentur simulacra vestra,
et dejiciam interfectos vestros
ante idola vestra :</verse><verse id="5">et dabo cadavera filiorum Israël
ante faciem simulacrorum vestrorum,
et dispergam ossa vestra
circum aras vestras :</verse><verse id="6">in omnibus habitationibus vestris
urbes desertæ erunt,
et excelsa demolientur et dissipabuntur :
et interibunt aræ vestræ, et confringentur,
et cessabunt idola vestra,
et conterentur delubra vestra,
et delebuntur opera vestra :</verse><verse id="7">et cadet interfectus in medio vestri,
et scietis quia ego sum Dominus.</verse><verse id="8">Et relinquam in vobis eos
qui fugerint gladium in gentibus,
cum dispersero vos in terris :</verse><verse id="9">et recordabuntur mei liberati vestri in gentibus
ad quas captivi ducti sunt :
quia contrivi cor eorum
fornicans et recedens a me,
et oculos eorum fornicantes post idola sua :
et displicebunt sibimet super malis
quæ fecerunt in universis abominationibus suis.</verse><verse id="10">Et scient quia ego Dominus non frustra locutus sum,
ut facerem eis malum hoc.</verse><verse id="11">Hæc dicit Dominus Deus :
Percute manum tuam
et allide pedem tuum,
et dic : Heu ! ad omnes abominationes malorum domus Israël :
quia gladio, fame et peste ruituri sunt.</verse><verse id="12">Qui longe est, peste morietur :
qui autem prope, gladio corruet :
et qui relictus fuerit et obsessus, fame morietur :
et complebo indignationem meam in eis.</verse><verse id="13">Et scietis quia ego Dominus,
cum fuerint interfecti vestri in medio idolorum vestrorum,
in circuitu ararum vestrarum,
in omni colle excelso,
et in cunctis summitatibus montium,
et subtus omne lignum nemorosum,
et subtus universam quercum frondosam,
locum ubi accenderunt thura redolentia universis idolis suis.</verse><verse id="14">Et extendam manum meam super eos :
et faciam terram desolatam et destitutam,
a deserto Deblatha, in omnibus habitationibus eorum :
et scient quia ego Dominus.</verse></chapter><chapter id="7"><verse id="1">Et factus est sermo Domini ad me, dicens :</verse><verse id="2">Et tu, fili hominis, hæc dicit Dominus Deus terræ Israël :
Finis venit : venit finis super quatuor plagas terræ.</verse><verse id="3">Nunc finis super te, et immittam furorem meum in te :
et judicabo te juxta vias tuas,
et ponam contra te omnes abominationes tuas.</verse><verse id="4">Et non parcet oculus meus super te, et non miserebor :
sed vias tuas ponam super te, et abominationes tuæ in medio tui erunt,
et scietis quia ego Dominus.</verse><verse id="5">Hæc dicit Dominus Deus :
Afflictio una, afflictio ecce venit.</verse><verse id="6">Finis venit, venit finis :
evigilavit adversum te, ecce venit.</verse><verse id="7">Venit contritio super te, qui habitas in terra :
venit tempus, prope est dies occisionis,
et non gloriæ montium.</verse><verse id="8">Nunc de propinquo effundam iram meam super te,
et complebo furorem meum in te :
et judicabo te juxta vias tuas,
et imponam tibi omnia scelera tua,</verse><verse id="9">et non parcet oculus meus,
nec miserebor :
sed vias tuas imponam tibi,
et abominationes tuæ in medio tui erunt,
et scietis quia ego sum Dominus percutiens.</verse><verse id="10">Ecce dies, ecce venit :
egressa est contritio,
floruit virga, germinavit superbia,</verse><verse id="11">iniquitas surrexit in virga impietatis :
non ex eis, et non ex populo,
neque ex sonitu eorum :
et non erit requies in eis.</verse><verse id="12">Venit tempus, appropinquavit dies :
qui emit, non lætetur,
et qui vendit, non lugeat :
quia ira super omnem populum ejus.</verse><verse id="13">Quia qui vendit, ad id quod vendidit non revertetur :
et adhuc in viventibus vita eorum :
visio enim ad omnem multitudinem ejus non regredietur,
et vir in iniquitate vitæ suæ non confortabitur.</verse><verse id="14">Canite tuba, præparentur omnes :
et non est qui vadat ad prælium :
ira enim mea super universum populum ejus.</verse><verse id="15">Gladium foris, et pestis et fames intrinsecus :
qui in agro est, gladio morietur,
et qui in civitate, pestilentia et fame devorabuntur.</verse><verse id="16">Et salvabuntur qui fugerint ex eis :
et erunt in montibus quasi columbæ convallium omnes trepidi,
unusquisque in iniquitate sua.</verse><verse id="17">Omnes manus dissolventur,
et omnia genua fluent aquis.</verse><verse id="18">Et accingent se ciliciis,
et operiet eos formido :
et in omni facie confusio,
et in universis capitibus eorum calvitium.</verse><verse id="19">Argentum eorum foras projicietur,
et aurum eorum in sterquilinium erit :
argentum eorum et aurum eorum
non valebit liberare eos in die furoris Domini :
animam suam non saturabunt,
et ventres eorum non implebuntur,
quia scandalum iniquitatis eorum factum est.</verse><verse id="20">Et ornamentum monilium suorum in superbiam posuerunt,
et imagines abominationum suarum et simulacrorum fecerunt ex eo :
propter hoc dedi eis illud in immunditiam.</verse><verse id="21">Et dabo illud in manus alienorum ad diripiendum,
et impiis terræ in prædam,
et contaminabunt illud.</verse><verse id="22">Et avertam faciem meam ab eis,
et violabunt arcanum meum :
et introibunt in illud emissarii,
et contaminabunt illud.</verse><verse id="23">Fac conclusionem,
quoniam terra plena est judicio sanguinum,
et civitas plena iniquitate.</verse><verse id="24">Et adducam pessimos de gentibus,
et possidebunt domos eorum :
et quiescere faciam superbiam potentium,
et possidebunt sanctuaria eorum.</verse><verse id="25">Angustia superveniente, requirent pacem,
et non erit.</verse><verse id="26">Conturbatio super conturbationem veniet,
et auditus super auditum :
et quærent visionem de propheta,
et lex peribit a sacerdote,
et consilium a senioribus.</verse><verse id="27">Rex lugebit, et princeps induetur mœrore,
et manus populi terræ conturbabuntur :
secundum viam eorum faciam eis,
et secundum judicia eorum judicabo eos,
et scient quia ego Dominus.</verse></chapter><chapter id="8"><verse id="1">Et factum est in anno sexto, in sexto mense, in quinta mensis, ego sedebam in domo mea, et senes Juda sedebant coram me, et cecidit ibi super me manus Domini Dei.</verse><verse id="2">Et vidi : et ecce similitudo quasi aspectus ignis : ab aspectu lumborum ejus et deorsum, ignis : et a lumbis ejus et sursum, quasi aspectus splendoris, ut visio electri.</verse><verse id="3">Et emissa similitudo manus apprehendit me in cincinno capitis mei, et elevavit me spiritus inter terram et cælum : et adduxit me in Jerusalem, in visione Dei, juxta ostium interius quod respiciebat ad aquilonem, ubi erat statutum idolum zeli ad provocandam æmulationem.</verse><verse id="4">Et ecce ibi gloria Dei Israël, secundum visionem quam videram in campo.</verse><verse id="5">Et dixit ad me : Fili hominis, leva oculos tuos ad viam aquilonis. Et levavi oculos meos ad viam aquilonis, et ecce ab aquilone portæ altaris idolum zeli in ipso introitu.</verse><verse id="6">Et dixit ad me : Fili hominis, putasne vides tu quid isti faciunt, abominationes magnas quas domus Israël facit hic, ut procul recedam a sanctuario meo ? et adhuc conversus videbis abominationes majores.</verse><verse id="7">Et introduxit me ad ostium atrii, et vidi, et ecce foramen unum in pariete.</verse><verse id="8">Et dixit ad me : Fili hominis, fode parietem. Et cum fodissem parietem, apparuit ostium unum.</verse><verse id="9">Et dixit ad me : Ingredere, et vide abominationes pessimas quas isti faciunt hic.</verse><verse id="10">Et ingressus vidi, et ecce omnis similitudo reptilium et animalium, abominatio, et universa idola domus Israël, depicta erant in pariete in circuitu per totum :</verse><verse id="11">et septuaginta viri de senioribus domus Israël : et Jezonias filius Saphan stabat in medio eorum stantium ante picturas : et unusquisque habebat thuribulum in manu sua, et vapor nebulæ de thure consurgebat.</verse><verse id="12">Et dixit ad me : Certe vides, fili hominis, quæ seniores domus Israël faciunt in tenebris, unusquisque in abscondito cubiculi sui : dicunt enim : Non videt Dominus nos ; dereliquit Dominus terram.</verse><verse id="13">Et dixit ad me : Adhuc conversus videbis abominationes majores, quas isti faciunt.</verse><verse id="14">Et introduxit me per ostium portæ domus Domini quod respiciebat ad aquilonem, et ecce ibi mulieres sedebant plangentes Adonidem.</verse><verse id="15">Et dixit ad me : Certe vidisti, fili hominis : adhuc conversus videbis abominationes majores his.</verse><verse id="16">Et introduxit me in atrium domus Domini interius, et ecce in ostio templi Domini, inter vestibulum et altare, quasi viginti quinque viri dorsa habentes contra templum Domini, et facies ad orientem : et adorabant ad ortum solis.</verse><verse id="17">Et dixit ad me : Certe vidisti, fili hominis : numquid leve est hoc domui Juda, ut facerent abominationes istas quas fecerunt hic, quia replentes terram iniquitate, conversi sunt ad irritandum me ? et ecce applicant ramum ad nares suas.</verse><verse id="18">Ergo et ego faciam in furore : non parcet oculus meus, nec miserebor : et cum clamaverint ad aures meas voce magna, non exaudiam eos.</verse></chapter><chapter id="9"><verse id="1">Et clamavit in auribus meis voce magna, dicens : Appropinquaverunt visitationes urbis, et unusquisque vas interfectionis habet in manu sua.</verse><verse id="2">Et ecce sex viri veniebant de via portæ superioris, quæ respicit ad aquilonem, et uniuscujusque vas interitus in manu ejus : vir quoque unus in medio eorum vestitus erat lineis, et atramentarium scriptoris ad renes ejus : et ingressi sunt, et steterunt juxta altare æreum.</verse><verse id="3">Et gloria Domini Israël assumpta est de cherub, quæ erat super eum ad limen domus : et vocavit virum qui indutus erat lineis, et atramentarium scriptoris habebat in lumbis suis :</verse><verse id="4">et dixit Dominus ad eum : Transi per mediam civitatem, in medio Jerusalem, et signa thau super frontes virorum gementium et dolentium super cunctis abominationibus quæ fiunt in medio ejus.</verse><verse id="5">Et illis dixit, audiente me : Transite per civitatem sequentes eum, et percutite : non parcat oculus vester, neque misereamini :</verse><verse id="6">senem, adolescentulum et virginem, parvulum et mulieres interficite usque ad internecionem : omnem autem super quem videritis thau, ne occidatis : et a sanctuario meo incipite. Cœperunt ergo a viris senioribus, qui erant ante faciem domus.</verse><verse id="7">Et dixit ad eos : Contaminate domum, et implete atria interfectis ; egredimini. Et egressi sunt, et percutiebant eos qui erant in civitate.</verse><verse id="8">Et cæde completa, remansi ego, ruique super faciem meam, et clamans aio : Heu ! heu ! heu ! Domine Deus : ergone disperdes omnes reliquias Israël, effundens furorem tuum super Jerusalem ?</verse><verse id="9">Et dixit ad me : Iniquitas domus Israël et Juda magna est nimis valde, et repleta est terra sanguinibus, et civitas repleta est aversione : dixerunt enim : Dereliquit Dominus terram, et Dominus non videt.</verse><verse id="10">Igitur et meus non parcet oculus, neque miserebor : viam eorum super caput eorum reddam.</verse><verse id="11">Et ecce vir qui erat indutus lineis, qui habebat atramentarium in dorso suo, respondit verbum, dicens : Feci sicut præcepisti mihi.</verse></chapter><chapter id="10"><verse id="1">Et vidi : et ecce in firmamento quod erat super caput cherubim, quasi lapis sapphirus, quasi species similitudinis solii, apparuit super ea.</verse><verse id="2">Et dixit ad virum qui indutus erat lineis, et ait : Ingredere in medio rotarum quæ sunt subtus cherubim, et imple manum tuam prunis ignis quæ sunt inter cherubim, et effunde super civitatem. Ingressusque est in conspectu meo.</verse><verse id="3">Cherubim autem stabant a dextris domus cum ingrederetur vir, et nubes implevit atrium interius.</verse><verse id="4">Et elevata est gloria Domini desuper cherub ad limen domus : et repleta est domus nube, et atrium repletum est splendore gloriæ Domini.</verse><verse id="5">Et sonitus alarum cherubim audiebatur usque ad atrium exterius, quasi vox Dei omnipotentis loquentis.</verse><verse id="6">Cumque præcepisset viro qui indutus erat lineis, dicens : Sume ignem de medio rotarum quæ sunt inter cherubim : ingressus ille stetit juxta rotam.</verse><verse id="7">Et extendit cherub manum de medio cherubim ad ignem qui erat inter cherubim, et sumpsit, et dedit in manus ejus qui indutus erat lineis : qui accipiens egressus est.</verse><verse id="8">Et apparuit in cherubim similitudo manus hominis subtus pennas eorum.</verse><verse id="9">Et vidi : et ecce quatuor rotæ juxta cherubim : rota una juxta cherub unum, et rota alia juxta cherub unum : species autem rotarum erat quasi visio lapidis chrysolithi :</verse><verse id="10">et aspectus earum similitudo una quatuor, quasi sit rota in medio rotæ.</verse><verse id="11">Cumque ambularent, in quatuor partes gradiebantur, et non revertebantur ambulantes : sed ad locum ad quem ire declinabat quæ prima erat, sequebantur et ceteræ, nec convertebantur.</verse><verse id="12">Et omne corpus earum, et colla, et manus, et pennæ, et circuli, plena erant oculis in circuitu quatuor rotarum.</verse><verse id="13">Et rotas istas vocavit volubiles, audiente me.</verse><verse id="14">Quatuor autem facies habebat unum : facies una, facies cherub, et facies secunda, facies hominis : et in tertio facies leonis, et in quarto facies aquilæ.</verse><verse id="15">Et elevata sunt cherubim : ipsum est animal quod videram juxta fluvium Chobar.</verse><verse id="16">Cumque ambularent cherubim, ibant pariter et rotæ juxta ea : et cum elevarent cherubim alas suas ut exaltarentur de terra, non residebant rotæ, sed et ipsæ juxta erant.</verse><verse id="17">Stantibus illis stabant, et cum elevatis elevabantur : spiritus enim vitæ erat in eis.</verse><verse id="18">Et egressa est gloria Domini a limine templi, et stetit super cherubim.</verse><verse id="19">Et elevantia cherubim alas suas, exaltata sunt a terra coram me : et illis egredientibus, rotæ quoque subsecutæ sunt : et stetit in introitu portæ domus Domini orientalis, et gloria Dei Israël erat super ea.</verse><verse id="20">Ipsum est animal quod vidi subter Deum Israël juxta fluvium Chobar, et intellexi quia cherubim essent.</verse><verse id="21">Quatuor vultus uni, et quatuor alæ uni : et similitudo manus hominis sub alis eorum.</verse><verse id="22">Et similitudo vultuum eorum, ipsi vultus quos videram juxta fluvium Chobar, et intuitus eorum, et impetus singulorum ante faciem suam ingredi.</verse></chapter><chapter id="11"><verse id="1">Et elevavit me spiritus, et introduxit me ad portam domus Domini orientalem, quæ respicit ad solis ortum : et ecce in introitu portæ viginti quinque viri : et vidi in medio eorum Jezoniam filium Azur, et Pheltiam filium Banaiæ, principes populi.</verse><verse id="2">Dixitque ad me : Fili hominis, hi sunt viri qui cogitant iniquitatem, et tractant consilium pessimum in urbe ista,</verse><verse id="3">dicentes : Nonne dudum ædificatæ sunt domus ? hæc est lebes, nos autem carnes.</verse><verse id="4">Idcirco vaticinare de eis, vaticinare, fili hominis.</verse><verse id="5">Et irruit in me spiritus Domini, et dixit ad me : Loquere : Hæc dicit Dominus : Sic locuti estis, domus Israël, et cogitationes cordis vestri ego novi.</verse><verse id="6">Plurimos occidistis in urbe hac, et implestis vias ejus interfectis.</verse><verse id="7">Propterea hæc dicit Dominus Deus : Interfecti vestri, quos posuistis in medio ejus, hi sunt carnes, et hæc est lebes : et educam vos de medio ejus.</verse><verse id="8">Gladium metuistis, et gladium inducam super vos, ait Dominus Deus.</verse><verse id="9">Et ejiciam vos de medio ejus, daboque vos in manu hostium, et faciam in vobis judicia.</verse><verse id="10">Gladio cadetis : in finibus Israël judicabo vos, et scietis quia ego Dominus.</verse><verse id="11">Hæc non erit vobis in lebetem, et vos non eritis in medio ejus in carnes : in finibus Israël judicabo vos,</verse><verse id="12">et scietis quia ego Dominus : quia in præceptis meis non ambulastis, et judicia mea non fecistis, sed juxta judicia gentium quæ in circuitu vestro sunt estis operati.</verse><verse id="13">Et factum est cum prophetarem, Pheltias filius Banaiæ mortuus est : et cecidi in faciem meam clamans voce magna, et dixi : Heu ! heu ! heu ! Domine Deus, consummationem tu facis reliquiarum Israël ?</verse><verse id="14">Et factum est verbum Domini ad me, dicens :</verse><verse id="15">Fili hominis, fratres tui, fratres tui, viri propinqui tui, et omnis domus Israël, universi quibus dixerunt habitatores Jerusalem : Longe recedite a Domino : nobis data est terra in possessionem.</verse><verse id="16">Propterea hæc dicit Dominus Deus : Quia longe feci eos in gentibus, et quia dispersi eos in terris : ero eis in sanctificationem modicam in terris ad quas venerunt.</verse><verse id="17">Propterea loquere : Hæc dicit Dominus Deus : Congregabo vos de populis, et adunabo de terris in quibus dispersi estis, daboque vobis humum Israël.</verse><verse id="18">Et ingredientur illuc, et auferent omnes offensiones, cunctasque abominationes ejus de illa.</verse><verse id="19">Et dabo eis cor unum, et spiritum novum tribuam in visceribus eorum : et auferam cor lapideum de carne eorum, et dabo eis cor carneum,</verse><verse id="20">ut in præceptis meis ambulent, et judicia mea custodiant, faciantque ea, et sint mihi in populum, et ego sim eis in Deum.</verse><verse id="21">Quorum cor post offendicula et abominationes suas ambulat, horum viam in capite suo ponam, dicit Dominus Deus.</verse><verse id="22">Et elevaverunt cherubim alas suas, et rotæ cum eis, et gloria Dei Israël erat super ea :</verse><verse id="23">et ascendit gloria Domini de medio civitatis, stetitque super montem qui est ad orientem urbis.</verse><verse id="24">Et spiritus levavit me, adduxitque in Chaldæam ad transmigrationem, in visione, in spiritu Dei : et sublata est a me visio quam videram.</verse><verse id="25">Et locutus sum ad transmigrationem omnia verba Domini quæ ostenderat mihi.</verse></chapter><chapter id="12"><verse id="1">Et factus est sermo Domini ad me, dicens :</verse><verse id="2">Fili hominis, in medio domus exasperantis tu habitas : qui oculos habent ad videndum, et non vident, et aures ad audiendum, et non audiunt : quia domus exasperans est.</verse><verse id="3">Tu ergo, fili hominis, fac tibi vasa transmigrationis, et transmigrabis per diem coram eis. Transmigrabis autem de loco tuo ad locum alterum in conspectu eorum, si forte aspiciant, quia domus exasperans est :</verse><verse id="4">et efferes foras vasa tua quasi vasa transmigrantis per diem in conspectu eorum : tu autem egredieris vespere coram eis, sicut egreditur migrans.</verse><verse id="5">Ante oculos eorum perfode tibi parietem, et egredieris per eum.</verse><verse id="6">In conspectu eorum in humeris portaberis ; in caligine effereris : faciem tuam velabis, et non videbis terram, quia portentum dedi te domui Israël.</verse><verse id="7">Feci ergo sicut præceperat mihi Dominus : vasa mea protuli quasi vasa transmigrantis per diem, et vespere perfodi mihi parietem manu : et in caligine egressus sum, in humeris portatus in conspectu eorum.</verse><verse id="8">Et factus est sermo Domini mane ad me, dicens :</verse><verse id="9">Fili hominis, numquid non dixerunt ad te domus Israël, domus exasperans : Quid tu facis ?</verse><verse id="10">Dic ad eos :
Hæc dicit Dominus Deus :
Super ducem onus istud, qui est in Jerusalem,
et super omnem domum Israël, quæ est in medio eorum.</verse><verse id="11">Dic :
Ego portentum vestrum :
quomodo feci, sic fiet illis :
in transmigrationem et in captivitatem ibunt.</verse><verse id="12">Et dux qui est in medio eorum,
in humeris portabitur ; in caligine egredietur :
parietem perfodient, ut educant eum ;
facies ejus operietur, ut non videat oculo terram.</verse><verse id="13">Et extendam rete meum super eum,
et capietur in sagena mea :
et adducam eum in Babylonem, in terram Chaldæorum,
et ipsam non videbit :
ibique morietur.</verse><verse id="14">Et omnes qui circa eum sunt,
præsidium ejus, et agmina ejus,
dispergam in omnem ventum,
et gladium evaginabo post eos.</verse><verse id="15">Et scient quia ego Dominus,
quando dispersero illos in gentibus,
et disseminavero eos in terris.</verse><verse id="16">Et relinquam ex eis viros paucos
a gladio, et fame, et pestilentia,
ut enarrent omnia scelera eorum
in gentibus ad quas ingredientur,
et scient quia ego Dominus.</verse><verse id="17">Et factus est sermo Domini ad me, dicens :</verse><verse id="18">Fili hominis, panem tuum in conturbatione comede,
sed et aquam tuam in festinatione et mœrore bibe.</verse><verse id="19">Et dices ad populum terræ :
Hæc dicit Dominus Deus
ad eos qui habitant in Jerusalem, in terra Israël :
Panem suum in sollicitudine comedent,
et aquam suam in desolatione bibent :
ut desoletur terra a multitudine sua,
propter iniquitatem omnium qui habitant in ea.</verse><verse id="20">Et civitates quæ nunc habitantur, desolatæ erunt,
terraque deserta,
et scietis quia ego Dominus.</verse><verse id="21">Et factus est sermo Domini ad me, dicens :</verse><verse id="22">Fili hominis, quod est proverbium istud
vobis in terra Israël, dicentium :
In longum differentur dies,
et peribit omnis visio ?</verse><verse id="23">Ideo dic ad eos :
Hæc dicit Dominus Deus :
Quiescere faciam proverbium istud,
neque vulgo dicetur ultra in Israël :
et loquere ad eos quod appropinquaverint dies,
et sermo omnis visionis.</verse><verse id="24">Non enim erit ultra omnis visio cassa,
neque divinatio ambigua in medio filiorum Israël :</verse><verse id="25">quia ego Dominus loquar,
et quodcumque locutus fuero verbum, fiet,
et non prolongabitur amplius :
sed in diebus vestris, domus exasperans,
loquar verbum, et faciam illud,
dicit Dominus Deus.</verse><verse id="26">Et factus est sermo Domini ad me, dicens :</verse><verse id="27">Fili hominis, ecce domus Israël dicentium :
Visio quam hic videt,
in dies multos et in tempora longa iste prophetat.</verse><verse id="28">Propterea dic ad eos :
Hæc dicit Dominus Deus :
Non prolongabitur ultra omnis sermo meus :
verbum quod locutus fuero, complebitur,
dicit Dominus Deus.</verse></chapter><chapter id="13"><verse id="1">Et factus est sermo Domini ad me, dicens :</verse><verse id="2">Fili hominis, vaticinare ad prophetas Israël qui prophetant, et dices prophetantibus de corde suo :
Audite verbum Domini.</verse><verse id="3">Hæc dicit Dominus Deus :
Væ prophetis insipientibus,
qui sequuntur spiritum suum,
et nihil vident !</verse><verse id="4">Quasi vulpes in desertis prophetæ tui, Israël, erant.</verse><verse id="5">Non ascendistis ex adverso,
neque opposuistis murum pro domo Israël,
ut staretis in prælio in die Domini.</verse><verse id="6">Vident vana, et divinant mendacium,
dicentes : Ait Dominus,
cum Dominus non miserit eos :
et perseveraverunt confirmare sermonem.</verse><verse id="7">Numquid non visionem cassam vidistis,
et divinationem mendacem locuti estis,
et dicitis : Ait Dominus,
cum ego non sim locutus ?</verse><verse id="8">Propterea hæc dicit Dominus Deus :
Quia locuti estis vana, et vidistis mendacium,
ideo ecce ego ad vos, dicit Dominus Deus.</verse><verse id="9">Et erit manus mea super prophetas
qui vident vana, et divinant mendacium :
in consilio populi mei non erunt,
et in scriptura domus Israël non scribentur,
nec in terram Israël ingredientur,
et scietis quia ego Dominus Deus :</verse><verse id="10">eo quod deceperint populum meum,
dicentes : Pax, et non est pax :
et ipse ædificabat parietem,
illi autem liniebant eum luto absque paleis.</verse><verse id="11">Dic ad eos qui liniunt absque temperatura, quod casurus sit :
erit enim imber inundans,
et dabo lapides prægrandes desuper irruentes,
et ventum procellæ dissipantem.</verse><verse id="12">Siquidem ecce cecidit paries :
numquid non dicetur vobis :
Ubi est litura quam linistis ?</verse><verse id="13">Propterea hæc dicit Dominus Deus :
Et erumpere faciam spiritum tempestatum in indignatione mea,
et imber inundans in furore meo erit,
et lapides grandes in ira in consumptionem.</verse><verse id="14">Et destruam parietem quem linistis absque temperamento,
et adæquabo eum terræ,
et revelabitur fundamentum ejus :
et cadet, et consumetur in medio ejus,
et scietis quia ego sum Dominus.</verse><verse id="15">Et complebo indignationem meam in pariete,
et in his qui liniunt eum absque temperamento :
dicamque vobis : Non est paries,
et non sunt qui liniunt eum :</verse><verse id="16">prophetæ Israël, qui prophetant ad Jerusalem,
et vident ei visionem pacis, et non est pax,
ait Dominus Deus.</verse><verse id="17">Et tu, fili hominis, pone faciem tuam contra filias populi tui quæ prophetant de corde suo : et vaticinare super eas,</verse><verse id="18">et dic :
Hæc dicit Dominus Deus :
Væ quæ consuunt pulvillos sub omni cubito manus,
et faciunt cervicalia sub capite universæ ætatis
ad capiendas animas :
et cum caperent animas populi mei,
vivificabant animas eorum !</verse><verse id="19">Et violabant me ad populum meum
propter pugillum hordei, et fragmen panis,
ut interficerent animas quæ non moriuntur,
et vivificarent animas quæ non vivunt,
mentientes populo meo credenti mendaciis.</verse><verse id="20">Propter hoc hæc dicit Dominus Deus :
Ecce ego ad pulvillos vestros,
quibus vos capitis animas volantes :
et dirumpam eos de brachiis vestris,
et dimittam animas quas vos capitis,
animas ad volandum.</verse><verse id="21">Et dirumpam cervicalia vestra,
et liberabo populum meum de manu vestra,
neque erunt ultra in manibus vestris ad prædandum :
et scietis quia ego Dominus.</verse><verse id="22">Pro eo quod mœrere fecistis cor justi mendaciter,
quem ego non contristavi,
et confortastis manus impii,
ut non reverteretur a via sua mala, et viveret :</verse><verse id="23">propterea vana non videbitis,
et divinationes non divinabitis amplius,
et eruam populum meum de manu vestra :
et scietis quia ego Dominus.</verse></chapter><chapter id="14"><verse id="1">Et venerunt ad me viri seniorum Israël, et sederunt coram me.</verse><verse id="2">Et factus est sermo Domini ad me, dicens :</verse><verse id="3">Fili hominis, viri isti posuerunt immunditias suas in cordibus suis, et scandalum iniquitatis suæ statuerunt contra faciem suam : numquid interrogatus respondebo eis ?</verse><verse id="4">Propter hoc loquere eis, et dices ad eos : Hæc dicit Dominus Deus : Homo, homo de domo Israël, qui posuerit immunditias suas in corde suo, et scandalum iniquitatis suæ statuerit contra faciem suam, et venerit ad prophetam interrogans per eum me : ego Dominus respondebo ei in multitudine immunditiarum suarum,</verse><verse id="5">ut capiatur domus Israël in corde suo, quo recesserunt a me in cunctis idolis suis.</verse><verse id="6">Propterea dic ad domum Israël : Hæc dicit Dominus Deus : Convertimini, et recedite ab idolis vestris, et ab universis contaminationibus vestris avertite facies vestras.</verse><verse id="7">Quia homo, homo de domo Israël, et de proselytis quicumque advena fuerit in Israël, si alienatus fuerit a me, et posuerit idola sua in corde suo, et scandalum iniquitatis suæ statuerit contra faciem suam, et venerit ad prophetam ut interroget per eum me : ego Dominus respondebo ei per me :</verse><verse id="8">et ponam faciem meam super hominem illum, et faciam eum in exemplum et in proverbium, et disperdam eum de medio populi mei : et scietis quia ego Dominus.</verse><verse id="9">Et propheta cum erraverit, et locutus fuerit verbum, ego Dominus decepi prophetam illum, et extendam manum meam super illum, et delebo eum de medio populi mei Israël.</verse><verse id="10">Et portabunt iniquitatem suam : juxta iniquitatem interrogantis, sic iniquitas prophetæ erit :</verse><verse id="11">ut non erret ultra domus Israël a me, neque polluatur in universis prævaricationibus suis : sed sint mihi in populum, et ego sim eis in Deum, ait Dominus exercituum.</verse><verse id="12">Et factus est sermo Domini ad me, dicens :</verse><verse id="13">Fili hominis, terra cum peccaverit mihi,
ut prævaricetur prævaricans,
extendam manum meam super eam,
et conteram virgam panis ejus,
et immittam in eam famem,
et interficiam de ea hominem et jumentum.</verse><verse id="14">Et si fuerint tres viri isti in medio ejus,
Noë, Daniel, et Job,
ipsi justitia sua liberabunt animas suas,
ait Dominus exercituum.</verse><verse id="15">Quod si et bestias pessimas induxero super terram
ut vastem eam, et fuerit invia,
eo quod non sit pertransiens propter bestias :</verse><verse id="16">tres viri isti si fuerint in ea,
vivo ego, dicit Dominus Deus,
quia nec filios nec filias liberabunt,
sed ipsi soli liberabuntur,
terra autem desolabitur.</verse><verse id="17">Vel si gladium induxero super terram illam,
et dixero gladio : Transi per terram :
et interfecero de ea hominem et jumentum,</verse><verse id="18">et tres viri isti fuerint in medio ejus :
vivo ego, dicit Dominus Deus,
non liberabunt filios neque filias,
sed ipsi soli liberabuntur.</verse><verse id="19">Si autem et pestilentiam immisero super terram illam,
et effudero indignationem meam super eam in sanguine,
ut auferam ex ea hominem et jumentum,</verse><verse id="20">et Noë, et Daniel, et Job fuerint in medio ejus :
vivo ego, dicit Dominus Deus,
quia filium et filiam non liberabunt,
sed ipsi justitia sua liberabunt animas suas.</verse><verse id="21">Quoniam hæc dicit Dominus Deus :
Quod etsi quatuor judicia mea pessima,
gladium, et famem, ac bestias malas, et pestilentiam,
immisero in Jerusalem,
ut interficiam de ea hominem et pecus,</verse><verse id="22">tamen relinquetur in ea salvatio educentium filios et filias :
ecce ipsi ingredientur ad vos,
et videbitis viam eorum et adinventiones eorum,
et consolabimini super malo quod induxi in Jerusalem,
in omnibus quæ importavi super eam.</verse><verse id="23">Et consolabuntur vos,
cum videritis viam eorum
et adinventiones eorum :
et cognoscetis quod non frustra fecerim omnia quæ feci in ea,
ait Dominus Deus.</verse></chapter><chapter id="15"><verse id="1">Et factus est sermo Domini ad me, dicens :</verse><verse id="2">Fili hominis, quid fiet de ligno vitis,
ex omnibus lignis nemorum
quæ sunt inter ligna silvarum ?</verse><verse id="3">numquid tolletur de ea lignum ut fiat opus,
aut fabricabitur de ea paxillus
ut dependeat in eo quodcumque vas ?</verse><verse id="4">Ecce igni datum est in escam :
utramque partem ejus consumpsit ignis,
et medietas ejus redacta est in favillam :
numquid utile erit ad opus ?</verse><verse id="5">Etiam cum esset integrum,
non erat aptum ad opus :
quanto magis cum illud ignis devoraverit et combusserit,
nihil ex eo fiet operis ?</verse><verse id="6">Propterea hæc dicit Dominus Deus :
Quomodo lignum vitis inter ligna silvarum,
quod dedi igni ad devorandum,
sic tradam habitatores Jerusalem.</verse><verse id="7">Et ponam faciem meam in eos :
de igne egredientur,
et ignis consumet eos :
et scietis quia ego Dominus,
cum posuero faciem meam in eos,</verse><verse id="8">et dedero terram inviam et desolatam,
eo quod prævaricatores extiterint,
dicit Dominus Deus.</verse></chapter><chapter id="16"><verse id="1">Et factus est sermo Domini ad me, dicens :</verse><verse id="2">Fili hominis, notas fac Jerusalem abominationes suas,</verse><verse id="3">et dices : Hæc dicit Dominus Deus Jerusalem : Radix tua et generatio tua de terra Chanaan : pater tuus Amorrhæus, et mater tua Cethæa.</verse><verse id="4">Et quando nata es, in die ortus tui non est præcisus umbilicus tuus, et aqua non es lota in salutem, nec sale salita, nec involuta pannis.</verse><verse id="5">Non pepercit super te oculus, ut faceret tibi unum de his, misertus tui : sed projecta es super faciem terræ in abjectione animæ tuæ in die qua nata es.</verse><verse id="6">Transiens autem per te, vidi te conculcari in sanguine tuo : et dixi tibi cum esses in sanguine tuo : Vive, dixi, inquam, tibi : in sanguine tuo vive.</verse><verse id="7">Multiplicatam quasi germen agri dedi te : et multiplicata es, et grandis effecta, et ingressa es, et pervenisti ad mundum muliebrem : ubera tua intumuerunt, et pilus tuus germinavit : et eras nuda, et confusione plena.</verse><verse id="8">Et transivi per te, et vidi te : et ecce tempus tuum, tempus amantium : et expandi amictum meum super te, et operui ignominiam tuam : et juravi tibi, et ingressus sum pactum tecum, ait Dominus Deus, et facta es mihi.</verse><verse id="9">Et lavi te aqua, et emundavi sanguinem tuum ex te, et unxi te oleo.</verse><verse id="10">Et vestivi te discoloribus, et calceavi te janthino, et cinxi te bysso, et indui te subtilibus :</verse><verse id="11">et ornavi te ornamento, et dedi armillas in manibus tuis, et torquem circa collum tuum :</verse><verse id="12">et dedi inaurem super os tuum, et circulos auribus tuis, et coronam decoris in capite tuo.</verse><verse id="13">Et ornata es auro et argento, et vestita es bysso et polymito et multicoloribus : similam, et mel, et oleum comedisti : et decora facta es vehementer nimis, et profecisti in regnum.</verse><verse id="14">Et egressum est nomen tuum in gentes propter speciem tuam, quia perfecta eras in decore meo quem posueram super te, dicit Dominus Deus.</verse><verse id="15">Et habens fiduciam in pulchritudine tua, fornicata es in nomine tuo : et exposuisti fornicationem tuam omni transeunti, ut ejus fieres.</verse><verse id="16">Et sumens de vestimentis tuis, fecisti tibi excelsa hinc inde consuta, et fornicata es super eis sicut non est factum, neque futurum est.</verse><verse id="17">Et tulisti vasa decoris tui de auro meo atque argento meo, quæ dedi tibi, et fecisti tibi imagines masculinas, et fornicata es in eis.</verse><verse id="18">Et sumpsisti vestimenta tua multicoloria, et operuisti illas, et oleum meum et thymiama meum posuisti coram eis.</verse><verse id="19">Et panem meum quem dedi tibi, similam, et oleum, et mel, quibus enutrivi te, posuisti in conspectu eorum in odorem suavitatis : et factum est, ait Dominus Deus.</verse><verse id="20">Et tulisti filios tuos et filias tuas quas generasti mihi, et immolasti eis ad devorandum. Numquid parva est fornicatio tua ?</verse><verse id="21">Immolasti filios meos, et dedisti, illos consecrans, eis.</verse><verse id="22">Et post omnes abominationes tuas et fornicationes, non es recordata dierum adolescentiæ tuæ, quando eras nuda et confusione plena, conculcata in sanguine tuo.</verse><verse id="23">Et accidit post omnem malitiam tuam (væ, væ tibi ! ait Dominus Deus),</verse><verse id="24">et ædificasti tibi lupanar, et fecisti tibi prostibulum in cunctis plateis.</verse><verse id="25">Ad omne caput viæ ædificasti signum prostitutionis tuæ, et abominabilem fecisti decorem tuum : et divisisti pedes tuos omni transeunti, et multiplicasti fornicationes tuas :</verse><verse id="26">et fornicata es cum filiis Ægypti, vicinis tuis, magnarum carnium : et multiplicasti fornicationem tuam ad irritandum me.</verse><verse id="27">Ecce ego extendam manum meam super te, et auferam justificationem tuam, et dabo te in animas odientium te filiarum Palæstinarum, quæ erubescunt in via tua scelerata.</verse><verse id="28">Et fornicata es in filiis Assyriorum eo quod necdum fueris expleta : et postquam fornicata es, nec sic es satiata :</verse><verse id="29">et multiplicasti fornicationem tuam in terra Chanaan cum Chaldæis, et nec sic satiata es.</verse><verse id="30">In quo mundabo cor tuum, ait Dominus Deus, cum facias omnia hæc opera mulieris meretricis et procacis ?</verse><verse id="31">Quia fabricasti lupanar tuum in capite omnis viæ, et excelsum tuum fecisti in omni platea : nec facta es quasi meretrix fastidio augens pretium,</verse><verse id="32">sed quasi mulier adultera, quæ super virum suum inducit alienos.</verse><verse id="33">Omnibus meretricibus dantur mercedes : tu autem dedisti mercedes cunctis amatoribus tuis, et dona donabas eis, ut intrarent ad te undique ad fornicandum tecum.</verse><verse id="34">Factumque est in te contra consuetudinem mulierum in fornicationibus tuis, et post te non erit fornicatio : in eo enim quod dedisti mercedes, et mercedes non accepisti, factum est in te contrarium.</verse><verse id="35">Propterea, meretrix, audi verbum Domini.</verse><verse id="36">Hæc dicit Dominus Deus : Quia effusum est æs tuum et revelata est ignominia tua in fornicationibus tuis super amatores tuos, et super idola abominationum tuarum, in sanguine filiorum tuorum quos dedisti eis,</verse><verse id="37">ecce ego congregabo omnes amatores tuos quibus commista es, et omnes quos dilexisti, cum universis quos oderas : et congregabo eos super te undique, et nudabo ignominiam tuam coram eis, et videbunt omnem turpitudinem tuam.</verse><verse id="38">Et judicabo te judiciis adulterarum, et effundentium sanguinem : et dabo te in sanguinem furoris et zeli.</verse><verse id="39">Et dabo te in manus eorum, et destruent lupanar tuum, et demolientur prostibulum tuum : et denudabunt te vestimentis tuis, et auferent vasa decoris tui, et derelinquent te nudam, plenamque ignominia :</verse><verse id="40">et adducent super te multitudinem, et lapidabunt te lapidibus, et trucidabunt te gladiis suis :</verse><verse id="41">et comburent domos tuas igni, et facient in te judicia in oculis mulierum plurimarum. Et desines fornicari, et mercedes ultra non dabis :</verse><verse id="42">et requiescet indignatio mea in te, et auferetur zelus meus a te : et quiescam, nec irascar amplius.</verse><verse id="43">Eo quod non fueris recordata dierum adolescentiæ tuæ, et provocasti me in omnibus his, quapropter et ego vias tuas in capite tuo dedi, ait Dominus Deus, et non feci juxta scelera tua in omnibus abominationibus tuis.</verse><verse id="44">Ecce omnis qui dicit vulgo proverbium, in te assumet illud, dicens : Sicut mater, ita et filia ejus.</verse><verse id="45">Filia matris tuæ es tu, quæ projecit virum suum et filios suos : et soror sororum tuarum es tu, quæ projecerunt viros suos et filios suos : mater vestra Cethæa, et pater vester Amorrhæus.</verse><verse id="46">Et soror tua major, Samaria, ipsa et filiæ ejus, quæ habitant ad sinistram tuam : soror autem tua minor te, quæ habitat a dextris tuis, Sodoma, et filiæ ejus.</verse><verse id="47">Sed nec in viis earum ambulasti, neque secundum scelera earum fecisti pauxillum minus : pene sceleratiora fecisti illis in omnibus viis tuis.</verse><verse id="48">Vivo ego, dicit Dominus Deus, quia non fecit Sodoma soror tua, ipsa et filiæ ejus, sicut fecisti tu et filiæ tuæ.</verse><verse id="49">Ecce hæc fuit iniquitas Sodomæ sororis tuæ : superbia, saturitas panis et abundantia, et otium ipsius et filiarum ejus : et manum egeno et pauperi non porrigebant :</verse><verse id="50">et elevatæ sunt, et fecerunt abominationes coram me : et abstuli eas sicut vidisti.</verse><verse id="51">Et Samaria dimidium peccatorum tuorum non peccavit : sed vicisti eas sceleribus tuis, et justificasti sorores tuas in omnibus abominationibus tuis quas operata es.</verse><verse id="52">Ergo et tu porta confusionem tuam, quæ vicisti sorores tuas peccatis tuis, sceleratius agens ab eis : justificatæ sunt enim a te : ergo et tu confundere, et porta ignominiam tuam, quæ justificasti sorores tuas.</verse><verse id="53">Et convertam restituens eas conversione Sodomorum cum filiabus suis, et conversione Samariæ et filiarum ejus, et convertam reversionem tuam in medio earum,</verse><verse id="54">ut portes ignominiam tuam, et confundaris in omnibus quæ fecisti consolans eas.</verse><verse id="55">Et soror tua Sodoma et filiæ ejus revertentur ad antiquitatem suam, et Samaria et filiæ ejus revertentur ad antiquitatem suam, et tu et filiæ tuæ revertemini ad antiquitatem vestram.</verse><verse id="56">Non fuit autem Sodoma soror tua audita in ore tuo in die superbiæ tuæ,</verse><verse id="57">antequam revelaretur malitia tua, sicut hoc tempore in opprobrium filiarum Syriæ, et cunctarum in circuitu tuo filiarum Palæstinarum quæ ambiunt te per gyrum.</verse><verse id="58">Scelus tuum et ignominiam tuam tu portasti, ait Dominus Deus.</verse><verse id="59">Quia hæc dicit Dominus Deus : Et faciam tibi sicut despexisti juramentum, ut irritum faceres pactum :</verse><verse id="60">et recordabor ego pacti mei tecum in diebus adolescentiæ tuæ, et suscitabo tibi pactum sempiternum.</verse><verse id="61">Et recordaberis viarum tuarum, et confunderis, cum receperis sorores tuas te majores cum minoribus tuis : et dabo eas tibi in filias, sed non ex pacto tuo.</verse><verse id="62">Et suscitabo ego pactum meum tecum, et scies quia ego Dominus :</verse><verse id="63">ut recorderis, et confundaris, et non sit tibi ultra aperire os præ confusione tua, cum placatus tibi fuero in omnibus quæ fecisti, ait Dominus Deus.</verse></chapter><chapter id="17"><verse id="1">Et factum est verbum Domini ad me, dicens :</verse><verse id="2">Fili hominis, propone ænigma, et narra parabolam ad domum Israël,</verse><verse id="3">et dices : Hæc dicit Dominus Deus : Aquila grandis magnarum alarum, longo membrorum ductu, plena plumis et varietate, venit ad Libanum, et tulit medullam cedri.</verse><verse id="4">Summitatem frondium ejus avulsit, et transportavit eam in terram Chanaan : in urbe negotiatorum posuit illam.</verse><verse id="5">Et tulit de semine terræ, et posuit illud in terra pro semine, ut firmaret radicem super aquas multas : in superficie posuit illud.</verse><verse id="6">Cumque germinasset, crevit in vineam latiorem, humili statura, respicientibus ramis ejus ad eam, et radices ejus sub illa erant : facta est ergo vinea, et fructificavit in palmites, et emisit propagines.</verse><verse id="7">Et facta est aquila altera grandis, magnis alis, multisque plumis : et ecce vinea ista quasi mittens radices suas ad eam, palmites suos extendit ad illam, ut irrigaret eam de areolis germinis sui.</verse><verse id="8">In terra bona super aquas multas plantata est, ut faciat frondes, et portet fructum, ut sit in vineam grandem.</verse><verse id="9">Dic : Hæc dicit Dominus Deus : Ergone prosperabitur ? nonne radices ejus evellet, et fructus ejus distringet, et siccabit omnes palmites germinis ejus, et arescet, et non in brachio grandi, neque in populo multo, ut evelleret eam radicitus ?</verse><verse id="10">Ecce plantata est : ergone prosperabitur ? nonne, cum tetigerit eam ventus urens, siccabitur, et in areis germinis sui arescet ?</verse><verse id="11">Et factum est verbum Domini ad me, dicens :</verse><verse id="12">Dic ad domum exasperantem : Nescitis quid ista significent ? Dic : Ecce venit rex Babylonis in Jerusalem, et assumet regem et principes ejus, et adducet eos ad semetipsum in Babylonem.</verse><verse id="13">Et tollet de semine regni, ferietque cum eo fœdus, et ab eo accipiet jusjurandum. Sed et fortes terræ tollet,</verse><verse id="14">ut sit regnum humile, et non elevetur, sed custodiat pactum ejus, et servet illud.</verse><verse id="15">Qui recedens ab eo misit nuntios ad Ægyptum, ut daret sibi equos et populum multum : numquid prosperabitur, vel consequetur salutem, qui fecit hæc ? et qui dissolvit pactum, numquid effugiet ?</verse><verse id="16">Vivo ego, dicit Dominus Deus, quoniam in loco regis qui constituit eum regem, cujus fecit irritum juramentum, et solvit pactum quod habebat cum eo, in medio Babylonis morietur.</verse><verse id="17">Et non in exercitu grandi, neque in populo multo, faciet contra eum Pharao prælium : in jactu aggeris, et in exstructione vallorum, ut interficiat animas multas.</verse><verse id="18">Spreverat enim juramentum, ut solveret fœdus, et ecce dedit manum suam : et cum omnia hæc fecerit, non effugiet.</verse><verse id="19">Propterea hæc dicit Dominus Deus : Vivo ego, quoniam juramentum quod sprevit, et fœdus quod prævaricatus est, ponam in caput ejus.</verse><verse id="20">Et expandam super eum rete meum, et comprehendetur in sagena mea : et adducam eum in Babylonem, et judicabo eum ibi in prævaricatione qua despexit me.</verse><verse id="21">Et omnes profugi ejus, cum universo agmine suo, gladio cadent : residui autem in omnem ventum dispergentur : et scietis quia ego Dominus locutus sum.</verse><verse id="22">Hæc dicit Dominus Deus : Et sumam ego de medulla cedri sublimis, et ponam : de vertice ramorum ejus tenerum distringam, et plantabo super montem excelsum et eminentem.</verse><verse id="23">In monte sublimi Israël plantabo illud, et erumpet in germen, et faciet fructum, et erit in cedrum magnam : et habitabunt sub ea omnes volucres, et universum volatile sub umbra frondium ejus nidificabit :</verse><verse id="24">et scient omnia ligna regionis quia ego Dominus humiliavi lignum sublime, et exaltavi lignum humile ; et siccavi lignum viride, et frondere feci lignum aridum. Ego Dominus locutus sum, et feci.</verse></chapter><chapter id="18"><verse id="1">Et factus est sermo Domini ad me, dicens :</verse><verse id="2">Quid est quod inter vos parabolam vertitis in proverbium istud in terra Israël, dicentes : Patres comederunt uvam acerbam, et dentes filiorum obstupescunt ?</verse><verse id="3">Vivo ego, dicit Dominus Deus, si erit ultra vobis parabola hæc in proverbium in Israël.</verse><verse id="4">Ecce omnes animæ meæ sunt : ut anima patris, ita et anima filii mea est : anima quæ peccaverit, ipsa morietur.</verse><verse id="5">Et vir si fuerit justus, et fecerit judicium et justitiam,</verse><verse id="6">in montibus non comederit, et oculos suos non levaverit ad idola domus Israël : et uxorem proximi sui non violaverit, et ad mulierem menstruatam non accesserit :</verse><verse id="7">et hominem non contristaverit, pignus debitori reddiderit, per vim nihil rapuerit : panem suum esurienti dederit, et nudum operuerit vestimento :</verse><verse id="8">ad usuram non commodaverit, et amplius non acceperit : ab iniquitate averterit manum suam, et judicium verum fecerit inter virum et virum :</verse><verse id="9">in præceptis meis ambulaverit, et judicia mea custodierit, ut faciat veritatem : hic justus est ; vita vivet, ait Dominus Deus.</verse><verse id="10">Quod si genuerit filium latronem, effundentem sanguinem, et fecerit unum de istis :</verse><verse id="11">et hæc quidem omnia non facientem, sed in montibus comedentem, et uxorem proximi sui polluentem :</verse><verse id="12">egenum et pauperem contristantem, rapientem rapinas, pignus non reddentem, et ad idola levantem oculos suos, abominationem facientem :</verse><verse id="13">ad usuram dantem, et amplius accipientem : numquid vivet ? Non vivet : cum universa hæc detestanda fecerit, morte morietur ; sanguis ejus in ipso erit.</verse><verse id="14">Quod si genuerit filium, qui videns omnia peccata patris sui quæ fecit, timuerit, et non fecerit simile eis :</verse><verse id="15">super montes non comederit, et oculos suos non levaverit ad idola domus Israël, et uxorem proximi sui non violaverit :</verse><verse id="16">et virum non contristaverit, pignus non retinuerit, et rapinam non rapuerit : panem suum esurienti dederit, et nudum operuerit vestimento :</verse><verse id="17">a pauperis injuria averterit manum suam, usuram et superabundantiam non acceperit, judicia mea fecerit, in præceptis meis ambulaverit : hic non morietur in iniquitate patris sui, sed vita vivet.</verse><verse id="18">Pater ejus, quia calumniatus est, et vim fecit fratri, et malum operatus est in medio populi sui, ecce mortuus est in iniquitate sua.</verse><verse id="19">Et dicitis : Quare non portavit filius iniquitatem patris ? Videlicet quia filius judicium et justitiam operatus est, omnia præcepta mea custodivit, et fecit illa, vivet vita.</verse><verse id="20">Anima quæ peccaverit, ipsa morietur : filius non portabit iniquitatem patris, et pater non portabit iniquitatem filii : justitia justi super eum erit, et impietas impii erit super eum.</verse><verse id="21">Si autem impius egerit pœnitentiam ab omnibus peccatis suis quæ operatus est, et custodierit omnia præcepta mea, et fecerit judicium et justitiam, vita vivet, et non morietur.</verse><verse id="22">Omnium iniquitatum ejus quas operatus est, non recordabor : in justitia sua quam operatus est, vivet.</verse><verse id="23">Numquid voluntatis meæ est mors impii, dicit Dominus Deus, et non ut convertatur a viis suis, et vivat ?</verse><verse id="24">Si autem averterit se justus a justitia sua, et fecerit iniquitatem secundum omnes abominationes quas operari solet impius, numquid vivet ? Omnes justitiæ ejus quas fecerat, non recordabuntur : in prævaricatione qua prævaricatus est, et in peccato suo quod peccavit, in ipsis morietur.</verse><verse id="25">Et dixistis : Non est æqua via Domini ! Audite ergo, domus Israël : numquid via mea non est æqua, et non magis viæ vestræ pravæ sunt ?</verse><verse id="26">Cum enim averterit se justus a justitia sua, et fecerit iniquitatem, morietur in eis : in injustitia quam operatus est morietur.</verse><verse id="27">Et cum averterit se impius ab impietate sua quam operatus est, et fecerit judicium et justitiam, ipse animam suam vivificabit :</verse><verse id="28">considerans enim, et avertens se ab omnibus iniquitatibus suis quas operatus est, vita vivet, et non morietur.</verse><verse id="29">Et dicunt filii Israël : Non est æqua via Domini ! Numquid viæ meæ non sunt æquæ, domus Israël, et non magis viæ vestræ pravæ ?</verse><verse id="30">Idcirco unumquemque juxta vias suas judicabo, domus Israël, ait Dominus Deus. Convertimini, et agite pœnitentiam ab omnibus iniquitatibus vestris, et non erit vobis in ruinam iniquitas.</verse><verse id="31">Projicite a vobis omnes prævaricationes vestras in quibus prævaricati estis, et facite vobis cor novum, et spiritum novum : et quare moriemini, domus Israël ?</verse><verse id="32">Quia nolo mortem morientis, dicit Dominus Deus : revertimini, et vivite.</verse></chapter><chapter id="19"><verse id="1">Et tu assume planctum super principes Israël,</verse><verse id="2">et dices :
Quare mater tua leæna inter leones cubavit ?
in medio leunculorum enutrivit catulos suos ?</verse><verse id="3">Et eduxit unum de leunculis suis,
et leo factus est :
et didicit capere prædam,
hominemque comedere.</verse><verse id="4">Et audierunt de eo gentes :
et non absque vulneribus suis ceperunt eum,
et adduxerunt eum in catenis in terram Ægypti.</verse><verse id="5">Quæ cum vidisset quoniam infirmata est,
et periit exspectatio ejus,
tulit unum de leunculis suis ;
leonem constituit eum.</verse><verse id="6">Qui incedebat inter leones,
et factus est leo :
et didicit prædam capere,
et homines devorare :</verse><verse id="7">didicit viduas facere,
et civitates earum in desertum adducere :
et desolata est terra et plenitudo ejus a voce rugitus illius.</verse><verse id="8">Et convenerunt adversus eum gentes undique de provinciis,
et expanderunt super eum rete suum :
in vulneribus earum captus est,</verse><verse id="9">et miserunt eum in caveam :
in catenis adduxerunt eum ad regem Babylonis,
miseruntque eum in carcerem,
ne audiretur vox ejus ultra super montes Israël.</verse><verse id="10">Mater tua quasi vinea in sanguine tuo super aquam plantata est :
fructus ejus et frondes ejus creverunt ex aquis multis.</verse><verse id="11">Et factæ sunt ei virgæ solidæ in sceptra dominantium,
et exaltata est statura ejus inter frondes,
et vidit altitudinem suam in multitudine palmitum suorum.</verse><verse id="12">Et evulsa est in ira, in terramque projecta,
et ventus urens siccavit fructum ejus :
marcuerunt et arefactæ sunt virgæ roboris ejus :
ignis comedit eam.</verse><verse id="13">Et nunc transplantata est in desertum,
in terra invia et sitienti.</verse><verse id="14">Et egressus est ignis de virga ramorum ejus,
qui fructum ejus comedit :
et non fuit in ea virga fortis,
sceptrum dominantium.
Planctus est, et erit in planctum.</verse></chapter><chapter id="20"><verse id="1">Et factum est in anno septimo, in quinto, in decima mensis, venerunt viri de senioribus Israël ut interrogarent Dominum, et sederunt coram me.</verse><verse id="2">Et factus est sermo Domini ad me, dicens :</verse><verse id="3">Fili hominis, loquere senioribus Israël, et dices ad eos : Hæc dicit Dominus Deus : Numquid ad interrogandum me vos venistis ? vivo ego quia non respondebo vobis, ait Dominus Deus.</verse><verse id="4">Si judicas eos, si judicas, fili hominis, abominationes patrum eorum ostende eis.</verse><verse id="5">Et dices ad eos : Hæc dicit Dominus Deus : In die qua elegi Israël, et levavi manum meam pro stirpe domus Jacob, et apparui eis in terra Ægypti, et levavi manum meam pro eis, dicens : Ego Dominus Deus vester :</verse><verse id="6">in die illa levavi manum meam pro eis ut educerem eos de terra Ægypti, in terram quam provideram eis, fluentem lacte et melle, quæ est egregia inter omnes terras.</verse><verse id="7">Et dixi ad eos : Unusquisque offensiones oculorum suorum abjiciat, et in idolis Ægypti nolite pollui : ego Dominus Deus vester.</verse><verse id="8">Et irritaverunt me, nolueruntque me audire : unusquisque abominationes oculorum suorum non projecit, nec idola Ægypti reliquerunt. Et dixi ut effunderem indignationem meam super eos, et implerem iram meam in eis, in medio terræ Ægypti.</verse><verse id="9">Et feci propter nomen meum, ut non violaretur coram gentibus in quarum medio erant, et inter quas apparui eis ut educerem eos de terra Ægypti.</verse><verse id="10">Ejeci ergo eos de terra Ægypti, et eduxi eos in desertum.</verse><verse id="11">Et dedi eis præcepta mea, et judicia mea ostendi eis, quæ faciens homo vivet in eis.</verse><verse id="12">Insuper et sabbata mea dedi eis, ut essent signum inter me et eos, et scirent quia ego Dominus sanctificans eos.</verse><verse id="13">Et irritaverunt me domus Israël in deserto : in præceptis meis non ambulaverunt, et judicia mea projecerunt, quæ faciens homo vivet in eis, et sabbata mea violaverunt vehementer. Dixi ergo ut effunderem furorem meum super eos in deserto, et consumerem eos :</verse><verse id="14">et feci propter nomen meum, ne violaretur coram gentibus de quibus ejeci eos in conspectu earum.</verse><verse id="15">Ego igitur levavi manum meam super eos in deserto, ne inducerem eos in terram quam dedi eis, fluentem lacte et melle, præcipuam terrarum omnium :</verse><verse id="16">quia judicia mea projecerunt, et in præceptis meis non ambulaverunt, et sabbata mea violaverunt : post idola enim cor eorum gradiebatur.</verse><verse id="17">Et pepercit oculus meus super eos, ut non interficerem eos : nec consumpsi eos in deserto.</verse><verse id="18">Dixi autem ad filios eorum in solitudine : In præceptis patrum vestrorum nolite incedere, nec judicia eorum custodiatis, nec in idolis eorum polluamini.</verse><verse id="19">Ego Dominus Deus vester : in præceptis meis ambulate : judicia mea custodite, et facite ea,</verse><verse id="20">et sabbata mea sanctificate, ut sint signum inter me et vos, et sciatis quia ego sum Dominus Deus vester.</verse><verse id="21">Et exacerbaverunt me filii : in præceptis meis non ambulaverunt, et judicia mea non custodierunt ut facerent ea, quæ cum fecerit homo, vivet in eis, et sabbata mea violaverunt. Et comminatus sum ut effunderem furorem meum super eos, et implerem iram meam in eis in deserto.</verse><verse id="22">Averti autem manum meam, et feci propter nomen meum, ut non violaretur coram gentibus de quibus ejeci eos in oculis earum.</verse><verse id="23">Iterum levavi manum meam in eos in solitudine, ut dispergerem illos in nationes, et ventilarem in terras,</verse><verse id="24">eo quod judicia mea non fecissent, et præcepta mea reprobassent, et sabbata mea violassent, et post idola patrum suorum fuissent oculi eorum.</verse><verse id="25">Ergo et ego dedi eis præcepta non bona, et judicia in quibus non vivent.</verse><verse id="26">Et pollui eos in muneribus suis, cum offerrent omne quod aperit vulvam, propter delicta sua : et scient quia ego Dominus.</verse><verse id="27">Quam ob rem loquere ad domum Israël, fili hominis, et dices ad eos : Hæc dicit Dominus Deus : Adhuc et in hoc blasphemaverunt me patres vestri, cum sprevissent me contemnentes,</verse><verse id="28">et induxissem eos in terram super quam levavi manum meam ut darem eis : viderunt omnem collem excelsum, et omne lignum nemorosum, et immolaverunt ibi victimas suas, et dederunt ibi irritationem oblationis suæ, et posuerunt ibi odorem suavitatis suæ, et libaverunt libationes suas.</verse><verse id="29">Et dixi ad eos : Quid est excelsum, ad quod vos ingredimini ? et vocatum est nomen ejus Excelsum usque ad hanc diem.</verse><verse id="30">Propterea dic ad domum Israël : Hæc dicit Dominus Deus : Certe in via patrum vestrorum vos polluimini, et post offendicula eorum vos fornicamini :</verse><verse id="31">et in oblatione donorum vestrorum, cum traducitis filios vestros per ignem, vos polluimini in omnibus idolis vestris usque hodie : et ego respondebo vobis, domus Israël ? Vivo ego, dicit Dominus Deus, quia non respondebo vobis.</verse><verse id="32">Neque cogitatio mentis vestræ fiet, dicentium : Erimus sicut gentes et sicut cognationes terræ, ut colamus ligna et lapides.</verse><verse id="33">Vivo ego, dicit Dominus Deus, quoniam in manu forti, et in brachio extento, et in furore effuso, regnabo super vos.</verse><verse id="34">Et educam vos de populis, et congregabo vos de terris in quibus dispersi estis : in manu valida, et in brachio extento, et in furore effuso, regnabo super vos.</verse><verse id="35">Et adducam vos in desertum populorum, et judicabor vobiscum ibi facie ad faciem.</verse><verse id="36">Sicut judicio contendi adversum patres vestros in deserto terræ Ægypti, sic judicabo vos, dicit Dominus Deus.</verse><verse id="37">Et subjiciam vos sceptro meo, et inducam vos in vinculis fœderis.</verse><verse id="38">Et eligam de vobis transgressores et impios, et de terra incolatus eorum educam eos, et in terram Israël non ingredientur : et scietis quia ego Dominus.</verse><verse id="39">Et vos, domus Israël, hæc dicit Dominus Deus : Singuli post idola vestra ambulate, et servite eis. Quod si et in hoc non audieritis me, et nomen meum sanctum pollueritis ultra in muneribus vestris et in idolis vestris :</verse><verse id="40">in monte sancto meo, in monte excelso Israël, ait Dominus Deus, ibi serviet mihi omnis domus Israël : omnes, inquam, in terra in qua placebunt mihi : et ibi quæram primitias vestras, et initium decimarum vestrarum, in omnibus sanctificationibus vestris.</verse><verse id="41">In odorem suavitatis suscipiam vos, cum eduxero vos de populis, et congregavero vos de terris in quas dispersi estis : et sanctificabor in vobis in oculis nationum.</verse><verse id="42">Et scietis quia ego Dominus, cum induxero vos ad terram Israël, in terram pro qua levavi manum meam ut darem eam patribus vestris.</verse><verse id="43">Et recordabimini ibi viarum vestrarum, et omnium scelerum vestrorum, quibus polluti estis in eis : et displicebitis vobis in conspectu vestro, in omnibus malitiis vestris quas fecistis.</verse><verse id="44">Et scietis quia ego Dominus, cum benefecero vobis propter nomen meum, et non secundum vias vestras malas, neque secundum scelera vestra pessima, domus Israël, ait Dominus Deus.</verse><verse id="45">Et factus est sermo Domini ad me, dicens :</verse><verse id="46">Fili hominis, pone faciem tuam contra viam austri,
et stilla ad africum,
et propheta ad saltum agri meridiani.</verse><verse id="47">Et dices saltui meridiano :
Audi verbum Domini :
Hæc dicit Dominus Deus :
Ecce ego succendam in te ignem,
et comburam in te omne lignum viride,
et omne lignum aridum :
non extinguetur flamma succensionis :
et comburetur in ea omnis facies
ab austro usque ad aquilonem,</verse><verse id="48">et videbit universa caro quia ego Dominus succendi eam,
nec extinguetur.</verse><verse id="49">Et dixi : A, a, a, Domine Deus : ipsi dicunt de me : Numquid non per parabolas loquitur iste ?</verse></chapter><chapter id="21"><verse id="1">Et factus est sermo Domini ad me, dicens :</verse><verse id="2">Fili hominis, pone faciem tuam ad Jerusalem,
et stilla ad sanctuaria,
et propheta contra humum Israël.</verse><verse id="3">Et dices terræ Israël :
Hæc dicit Dominus Deus :
Ecce ego ad te,
et ejiciam gladium meum de vagina sua,
et occidam in te justum et impium.</verse><verse id="4">Pro eo autem quod occidi in te justum et impium,
idcirco egredietur gladius meus de vagina sua
ad omnem carnem, ab austro usque ad aquilonem :</verse><verse id="5">ut sciat omnis caro quia ego Dominus,
eduxi gladium meum de vagina sua irrevocabilem.</verse><verse id="6">Et tu, fili hominis, ingemisce in contritione lumborum,
et in amaritudinibus ingemisce coram eis.</verse><verse id="7">Cumque dixerint ad te : Quare tu gemis ?
dices : Pro auditu :
quia venit, et tabescet omne cor,
et dissolventur universæ manus,
et infirmabitur omnis spiritus,
et per cuncta genua fluent aquæ :
ecce venit, et fiet, ait Dominus Deus.</verse><verse id="8">Et factus est sermo Domini ad me, dicens :</verse><verse id="9">Fili hominis, propheta, et dices : Hæc dicit Dominus Deus : loquere :
Gladius, gladius exacutus est, et limatus :</verse><verse id="10">ut cædat victimas, exacutus est :
ut splendeat, limatus est :
qui moves sceptrum filii mei, succidisti omne lignum.</verse><verse id="11">Et dedi eum ad levigandum, ut teneatur manu :
iste exacutus est gladius, et iste limatus est,
ut sit in manu interficientis.</verse><verse id="12">Clama et ulula, fili hominis,
quia hic factus est in populo meo,
hic in cunctis ducibus Israël qui fugerant :
gladio traditi sunt cum populo meo :
idcirco plaude super femur,</verse><verse id="13">quia probatus est :
et hoc, cum sceptrum subverterit, et non erit,
dicit Dominus Deus.</verse><verse id="14">Tu ergo, fili hominis, propheta,
et percute manu ad manum :
et duplicetur gladius,
ac triplicetur gladius interfectorum :
hic est gladius occisionis magnæ,
qui obstupescere eos facit</verse><verse id="15">et corde tabescere,
et multiplicat ruinas.
In omnibus portis eorum dedi conturbationem gladii acuti,
et limati ad fulgendum,
amicti ad cædem.</verse><verse id="16">Exacuere, vade ad dexteram sive ad sinistram,
quocumque faciei tuæ est appetitus.</verse><verse id="17">Quin et ego plaudam manu ad manum,
et implebo indignationem meam :
ego Dominus locutus sum.</verse><verse id="18">Et factus est sermo Domini ad me, dicens :</verse><verse id="19">Et tu, fili hominis, pone tibi duas vias, ut veniat gladius regis Babylonis : de terra una egredientur ambæ : et manu capiet conjecturam ; in capite viæ civitatis conjiciet.</verse><verse id="20">Viam pones ut veniat gladius ad Rabbath filiorum Ammon, et ad Judam in Jerusalem munitissimam.</verse><verse id="21">Stetit enim rex Babylonis in bivio, in capite duarum viarum, divinationem quærens, commiscens sagittas : interrogavit idola, exta consuluit.</verse><verse id="22">Ad dexteram ejus facta est divinatio super Jerusalem, ut ponat arietes, ut aperiat os in cæde, ut elevet vocem in ululatu, ut ponat arietes contra portas, ut comportet aggerem, ut ædificet munitiones.</verse><verse id="23">Eritque quasi consulens frustra oraculum in oculis eorum, et sabbatorum otium imitans : ipse autem recordabitur iniquitatis ad capiendum.</verse><verse id="24">Idcirco hæc dicit Dominus Deus : Pro eo quod recordati estis iniquitatis vestræ, et revelastis prævaricationes vestras, et apparuerunt peccata vestra in omnibus cogitationibus vestris, pro eo, inquam, quod recordati estis, manu capiemini.</verse><verse id="25">Tu autem, profane, impie dux Israël, cujus venit dies in tempore iniquitatis præfinita :</verse><verse id="26">hæc dicit Dominus Deus : Aufer cidarim, tolle coronam : nonne hæc est quæ humilem sublevavit, et sublimem humiliavit ?</verse><verse id="27">Iniquitatem, iniquitatem, iniquitatem ponam eam : et hoc non factum est, donec veniret cujus est judicium, et tradam ei.</verse><verse id="28">Et tu, fili hominis, propheta, et dic : Hæc dicit Dominus Deus ad filios Ammon, et ad opprobrium eorum : et dices :
Mucro, mucro, evaginate ad occidendum :
limate ut interficias et fulgeas :</verse><verse id="29">cum tibi viderentur vana,
et divinarentur mendacia,
ut dareris super colla vulneratorum impiorum,
quorum venit dies in tempore iniquitatis præfinita.</verse><verse id="30">Revertere ad vaginam tuam,
in loco in quo creatus es :
in terra nativitatis tuæ judicabo te.</verse><verse id="31">Et effundam super te indignationem meam ;
in igne furoris mei sufflabo in te :
daboque te in manus hominum insipientium,
et fabricantium interitum.</verse><verse id="32">Igni eris cibus ;
sanguis tuus erit in medio terræ ;
oblivioni traderis :
quia ego Dominus locutus sum.</verse></chapter><chapter id="22"><verse id="1">Et factum est verbum Domini ad me, dicens :</verse><verse id="2">Et tu, fili hominis, nonne judicas, nonne judicas civitatem sanguinum ?</verse><verse id="3">Et ostendes ei omnes abominationes suas, et dices : Hæc dicit Dominus Deus : Civitas effundens sanguinem in medio sui, ut veniat tempus ejus : et quæ fecit idola contra semetipsam, ut pollueretur.</verse><verse id="4">In sanguine tuo, qui a te effusus est, deliquisti, et in idolis tuis, quæ fecisti, polluta es : et appropinquare fecisti dies tuos, et adduxisti tempus annorum tuorum : propterea dedi te opprobrium gentibus, et irrisionem universis terris.</verse><verse id="5">Quæ juxta sunt, et quæ procul a te, triumphabunt de te, sordida, nobilis, grandis interitu.</verse><verse id="6">Ecce principes Israël singuli in brachio suo fuerunt in te, ad effundendum sanguinem.</verse><verse id="7">Patrem et matrem contumeliis affecerunt : in te advenam calumniati sunt in medio tui : pupillum et viduam contristaverunt apud te.</verse><verse id="8">Sanctuaria mea sprevisti, et sabbata mea polluisti.</verse><verse id="9">Viri detractores fuerunt in te ad effundendum sanguinem, et super montes comederunt in te : scelus operati sunt in medio tui.</verse><verse id="10">Verecundiora patris discooperuerunt in te ; immunditiam menstruatæ humiliaverunt in te :</verse><verse id="11">et unusquisque in uxorem proximi sui operatus est abominationem, et socer nurum suam polluit nefarie : frater sororem suam, filiam patris sui, oppressit in te.</verse><verse id="12">Munera acceperunt apud te ad effundendum sanguinem : usuram et superabundantiam accepisti, et avare proximos tuos calumniabaris : meique oblita es, ait Dominus Deus.</verse><verse id="13">Ecce complosi manus meas super avaritiam tuam quam fecisti, et super sanguinem qui effusus est in medio tui.</verse><verse id="14">Numquid sustinebit cor tuum, aut prævalebunt manus tuæ, in diebus quos ego faciam tibi ? Ego Dominus locutus sum, et faciam.</verse><verse id="15">Et dispergam te in nationes, et ventilabo te in terras, et deficere faciam immunditiam tuam a te.</verse><verse id="16">Et possidebo te in conspectu gentium : et scies quia ego Dominus.</verse><verse id="17">Et factum est verbum Domini ad me, dicens :</verse><verse id="18">Fili hominis, versa est mihi domus Israël in scoriam : omnes isti æs, et stannum, et ferrum, et plumbum in medio fornacis : scoria argenti facti sunt.</verse><verse id="19">Propterea hæc dicit Dominus Deus : Eo quod versi estis omnes in scoriam, propterea ecce ego congregabo vos in medio Jerusalem,</verse><verse id="20">congregatione argenti, et æris, et stanni, et ferri, et plumbi, in medio fornacis, ut succendam in ea ignem ad conflandum. Sic congregabo in furore meo, et in ira mea : et requiescam, et conflabo vos.</verse><verse id="21">Et congregabo vos, et succendam vos in igne furoris mei, et conflabimini in medio ejus.</verse><verse id="22">Ut conflatur argentum in medio fornacis, sic eritis in medio ejus : et scietis quia ego Dominus cum effuderim indignationem meam super vos.</verse><verse id="23">Et factum est verbum Domini ad me, dicens :</verse><verse id="24">Fili hominis, dic ei : Tu es terra immunda, et non compluta in die furoris.</verse><verse id="25">Conjuratio prophetarum in medio ejus : sicut leo rugiens, rapiensque prædam, animas devoraverunt : opes et pretium acceperunt : viduas ejus multiplicaverunt in medio illius.</verse><verse id="26">Sacerdotes ejus contempserunt legem meam, et polluerunt sanctuaria mea : inter sanctum et profanum non habuerunt distantiam, et inter pollutum et mundum non intellexerunt : et a sabbatis meis averterunt oculos suos, et coinquinabar in medio eorum.</verse><verse id="27">Principes ejus in medio illius quasi lupi rapientes prædam ad effundendum sanguinem, et ad perdendas animas, et avare ad sectanda lucra.</verse><verse id="28">Prophetæ autem ejus liniebant eos absque temperamento, videntes vana, et divinantes eis mendacium, dicentes : Hæc dicit Dominus Deus : cum Dominus non sit locutus.</verse><verse id="29">Populi terræ calumniabantur calumniam, et rapiebant violenter : egenum et pauperem affligebant, et advenam opprimebant calumnia absque judicio.</verse><verse id="30">Et quæsivi de eis virum qui interponeret sepem, et staret oppositus contra me pro terra, ne dissiparem eam : et non inveni.</verse><verse id="31">Et effudi super eos indignationem meam ; in igne iræ meæ consumpsi eos : viam eorum in caput eorum reddidi, ait Dominus Deus.</verse></chapter><chapter id="23"><verse id="1">Et factus est sermo Domini ad me, dicens :</verse><verse id="2">Fili hominis, duæ mulieres filiæ matris unius fuerunt :</verse><verse id="3">et fornicatæ sunt in Ægypto,
in adolescentia sua fornicatæ sunt :
ibi subacta sunt ubera earum,
et fractæ sunt mammæ pubertatis earum.</verse><verse id="4">Nomina autem earum,
Oolla major, et Ooliba soror ejus minor :
et habui eas, et pepererunt filios et filias.
Porro earum nomina,
Samaria Oolla, et Jerusalem Ooliba.</verse><verse id="5">Fornicata est igitur super me Oolla,
et insanivit in amatores suos,
in Assyrios propinquantes,</verse><verse id="6">vestitos hyacintho,
principes et magistratus,
juvenes cupidinis,
universos equites, ascensores equorum.</verse><verse id="7">Et dedit fornicationes suas super eos electos,
filios Assyriorum universos :
et in omnibus in quos insanivit,
in immunditiis eorum polluta est.</verse><verse id="8">Insuper et fornicationes suas, quas habuerat in Ægypto, non reliquit :
nam et illi dormierunt cum ea in adolescentia ejus,
et illi confregerunt ubera pubertatis ejus,
et effuderunt fornicationem suam super eam.</verse><verse id="9">Propterea tradidi eam in manus amatorum suorum,
in manus filiorum Assur,
super quorum insanivit libidine.</verse><verse id="10">Ipsi discooperuerunt ignominiam ejus,
filios et filias ejus tulerunt,
et ipsam occiderunt gladio :
et factæ sunt famosæ mulieres,
et judicia perpetraverunt in ea.</verse><verse id="11">Quod cum vidisset soror ejus Ooliba,
plus quam illa insanivit libidine,
et fornicationem suam super fornicationem sororis suæ :</verse><verse id="12">ad filios Assyriorum præbuit impudenter,
ducibus et magistratibus ad se venientibus,
indutis veste varia,
equitibus qui vectabantur equis,
et adolescentibus forma cunctis egregia.</verse><verse id="13">Et vidi quod polluta esset via una ambarum.</verse><verse id="14">Et auxit fornicationes suas :
cumque vidisset viros depictos in pariete,
imagines Chaldæorum expressas coloribus,</verse><verse id="15">et accinctos balteis renes,
et tiaras tinctas in capitibus eorum,
formam ducum omnium,
similitudinem filiorum Babylonis,
terræque Chaldæorum, in qua orti sunt,</verse><verse id="16">insanivit super eos concupiscentia oculorum suorum,
et misit nuntios ad eos in Chaldæam.</verse><verse id="17">Cumque venissent ad eam filii Babylonis ad cubile mammarum,
polluerunt eam stupris suis :
et polluta est ab eis,
et saturata est anima ejus ab illis.</verse><verse id="18">Denudavit quoque fornicationes suas,
et discooperuit ignominiam suam :
et recessit anima mea ab ea,
sicut recesserat anima mea a sorore ejus :</verse><verse id="19">multiplicavit enim fornicationes suas,
recordans dies adolescentiæ suæ,
quibus fornicata est in terra Ægypti.</verse><verse id="20">Et insanivit libidine super concubitum eorum,
quorum carnes sunt ut carnes asinorum,
et sicut fluxus equorum fluxus eorum.</verse><verse id="21">Et visitasti scelus adolescentiæ tuæ,
quando subacta sunt in Ægypto ubera tua,
et confractæ sunt mammæ pubertatis tuæ.</verse><verse id="22">Propterea, Ooliba, hæc dicit Dominus Deus :
Ecce ego suscitabo omnes amatores tuos contra te,
de quibus satiata est anima tua,
et congregabo eos adversum te in circuitu :</verse><verse id="23">filios Babylonis, et universos Chaldæos,
nobiles, tyrannosque, et principes,
omnes filios Assyriorum,
juvenes forma egregia,
duces et magistratus universos,
principes principum, et nominatos ascensores equorum :</verse><verse id="24">et venient super te instructi curru et rota,
multitudo populorum :
lorica, et clypeo, et galea armabuntur contra te undique :
et dabo coram eis judicium,
et judicabunt te judiciis suis.</verse><verse id="25">Et ponam zelum meum in te,
quem exercent tecum in furore :
nasum tuum et aures tuas præcident,
et quæ remanserint, gladio concident.
Ipsi filios tuos et filias tuas capient,
et novissimum tuum devorabitur igni :</verse><verse id="26">et denudabunt te vestimentis tuis,
et tollent vasa gloriæ tuæ.</verse><verse id="27">Et requiescere faciam scelus tuum de te,
et fornicationem tuam de terra Ægypti :
nec levabis oculos tuos ad eos,
et Ægypti non recordaberis amplius.</verse><verse id="28">Quia hæc dicit Dominus Deus :
Ecce ego tradam te in manus eorum quos odisti,
in manus de quibus satiata est anima tua.</verse><verse id="29">Et agent tecum in odio,
et tollent omnes labores tuos,
et dimittent te nudam et ignominia plenam :
et revelabitur ignominia fornicationum tuarum,
scelus tuum, et fornicationes tuæ.</verse><verse id="30">Fecerunt hæc tibi,
quia fornicata es post gentes
inter quas polluta es in idolis earum.</verse><verse id="31">In via sororis tuæ ambulasti,
et dabo calicem ejus in manu tua.</verse><verse id="32">Hæc dicit Dominus Deus :
Calicem sororis tuæ bibes profundum et latum :
eris in derisum et in subsannationem quæ est capacissima.</verse><verse id="33">Ebrietate et dolore repleberis :
calice mœroris et tristitiæ,
calice sororis tuæ Samariæ.</verse><verse id="34">Et bibes illum, et epotabis usque ad fæces :
et fragmenta ejus devorabis,
et ubera tua lacerabis,
quia ego locutus sum, ait Dominus Deus.</verse><verse id="35">Propterea hæc dicit Dominus Deus :
Quia oblita es mei,
et projecisti me post corpus tuum,
tu quoque porta scelus tuum et fornicationes tuas.</verse><verse id="36">Et ait Dominus ad me, dicens :
Fili hominis, numquid judicas Oollam et Oolibam,
et annuntias eis scelera earum ?</verse><verse id="37">Quia adulteratæ sunt, et sanguis in manibus earum,
et cum idolis suis fornicatæ sunt :
insuper et filios suos quos genuerunt mihi,
obtulerunt eis ad devorandum.</verse><verse id="38">Sed et hoc fecerunt mihi :
polluerunt sanctuarium meum in die illa,
et sabbata mea profanaverunt.</verse><verse id="39">Cumque immolarent filios suos idolis suis,
et ingrederentur sanctuarium meum in die illa ut polluerent illud,
etiam hæc fecerunt in medio domus meæ.</verse><verse id="40">Miserunt ad viros venientes de longe,
ad quos nuntium miserant :
itaque ecce venerunt quibus te lavisti,
et circumlinisti stibio oculos tuos,
et ornata es mundo muliebri.</verse><verse id="41">Sedisti in lecto pulcherrimo,
et mensa ornata est ante te :
thymiama meum et unguentum meum posuisti super eam.</verse><verse id="42">Et vox multitudinis exsultantis erat in ea :
et in viris, qui de multitudine hominum adducebantur,
et veniebant de deserto,
posuerunt armillas in manibus eorum,
et coronas speciosas in capitibus eorum.</verse><verse id="43">Et dixi ei, quæ attrita est in adulteriis :
Nunc fornicabitur in fornicatione sua etiam hæc.</verse><verse id="44">Et ingressi sunt ad eam quasi ad mulierem meretricem :
sic ingrediebantur ad Oollam et Oolibam, mulieres nefarias.</verse><verse id="45">Viri ergo justi sunt :
hi judicabunt eas judicio adulterarum,
et judicio effundentium sanguinem :
quia adulteræ sunt,
et sanguis in manibus earum.</verse><verse id="46">Hæc enim dicit Dominus Deus :
Adduc ad eas multitudinem,
et trade eas in tumultum et in rapinam.</verse><verse id="47">Et lapidentur lapidibus populorum,
et confodiantur gladiis eorum :
filios et filias earum interficient,
et domos earum igne succendent.</verse><verse id="48">Et auferam scelus de terra,
et discent omnes mulieres ne faciant secundum scelus earum.</verse><verse id="49">Et dabunt scelus vestrum super vos,
et peccata idolorum vestrorum portabitis :
et scietis quia ego Dominus Deus.</verse></chapter><chapter id="24"><verse id="1">Et factum est verbum Domini ad me in anno nono, in mense decimo, decima die mensis, dicens :</verse><verse id="2">Fili hominis, scribe tibi nomen diei hujus, in qua confirmatus est rex Babylonis adversum Jerusalem hodie.</verse><verse id="3">Et dices per proverbium ad domum irritatricem parabolam, et loqueris ad eos : Hæc dicit Dominus Deus : Pone ollam ; pone, inquam, et mitte in eam aquam.</verse><verse id="4">Congere frusta ejus in eam, omnem partem bonam, femur et armum, electa et ossibus plena.</verse><verse id="5">Pinguissimum pecus assume, compone quoque strues ossium sub ea : efferbuit coctio ejus, et discocta sunt ossa illius in medio ejus.</verse><verse id="6">Propterea hæc dicit Dominus Deus : Væ civitati sanguinum, ollæ cujus rubigo in ea est, et rubigo ejus non exivit de ea ! per partes et per partes suas ejice eam : non cecidit super eam sors.</verse><verse id="7">Sanguis enim ejus in medio ejus est ; super limpidissimam petram effudit illum : non effudit illum super terram, ut possit operiri pulvere.</verse><verse id="8">Ut superinducerem indignationem meam, et vindicta ulciscerer, dedi sanguinem ejus super petram limpidissimam, ne operiretur.</verse><verse id="9">Propterea hæc dicit Dominus Deus : Væ civitati sanguinum, cujus ego grandem faciam pyram !</verse><verse id="10">Congere ossa, quæ igne succendam : consumentur carnes, et coquetur universa compositio, et ossa tabescent.</verse><verse id="11">Pone quoque eam super prunas vacuam, ut incalescat, et liquefiat æs ejus, et confletur in medio ejus inquinamentum ejus, et consumatur rubigo ejus.</verse><verse id="12">Multo labore sudatum est, et non exivit de ea nimia rubigo ejus, neque per ignem.</verse><verse id="13">Immunditia tua execrabilis, quia mundare te volui, et non es mundata a sordibus tuis : sed nec mundaberis prius, donec quiescere faciam indignationem meam in te.</verse><verse id="14">Ego Dominus locutus sum : veniet, et faciam : non transeam, nec parcam, nec placabor : juxta vias tuas, et juxta adinventiones tuas judicabo te, dicit Dominus.</verse><verse id="15">Et factum est verbum Domini ad me, dicens :</verse><verse id="16">Fili hominis, ecce ego tollo a te desiderabile oculorum tuorum in plaga : et non planges, neque plorabis, neque fluent lacrimæ tuæ.</verse><verse id="17">Ingemisce tacens : mortuorum luctum non facies : corona tua circumligata sit tibi, et calceamenta tua erunt in pedibus tuis : nec amictu ora velabis, nec cibos lugentium comedes.</verse><verse id="18">Locutus sum ergo ad populum mane, et mortua est uxor mea vespere : fecique mane sicut præceperat mihi.</verse><verse id="19">Et dixit ad me populus : Quare non indicas nobis quid ista significent quæ tu facis ?</verse><verse id="20">Et dixi ad eos : Sermo Domini factus est ad me, dicens :</verse><verse id="21">Loquere domui Israël : Hæc dicit Dominus Deus : Ecce ego polluam sanctuarium meum, superbiam imperii vestri, et desiderabile oculorum vestrorum, et super quo pavet anima vestra : filii vestri et filiæ vestræ quas reliquistis, gladio cadent.</verse><verse id="22">Et facietis sicut feci : ora amictu non velabitis, et cibos lugentium non comedetis :</verse><verse id="23">coronas habebitis in capitibus vestris, et calceamenta in pedibus : non plangetis, neque flebitis, sed tabescetis in iniquitatibus vestris, et unusquisque gemet ad fratrem suum.</verse><verse id="24">Eritque Ezechiel vobis in portentum : juxta omnia quæ fecit, facietis cum venerit istud : et scietis quia ego Dominus Deus.</verse><verse id="25">Et tu, fili hominis, ecce in die qua tollam ab eis fortitudinem eorum, et gaudium dignitatis, et desiderium oculorum eorum, super quo requiescunt animæ eorum, filios et filias eorum :</verse><verse id="26">in die illa, cum venerit fugiens ad te ut annuntiet tibi :</verse><verse id="27">in die, inquam illa, aperietur os tuum cum eo qui fugit, et loqueris, et non silebis ultra : erisque eis in portentum, et scietis quia ego Dominus.</verse></chapter><chapter id="25"><verse id="1">Et factus est sermo Domini ad me, dicens :</verse><verse id="2">Fili hominis, pone faciem tuam contra filios Ammon, et prophetabis de eis.</verse><verse id="3">Et dices filiis Ammon :
Audite verbum Domini Dei.
Hæc dicit Dominus Deus :
Pro eo quod dixisti : Euge, euge,
super sanctuarium meum, quia pollutum est ;
et super terram Israël, quoniam desolata est ;
et super domum Juda, quoniam ducti sunt in captivitatem :</verse><verse id="4">idcirco ego tradam te filiis orientalibus in hæreditatem :
et collocabunt caulas suas in te,
et ponent in te tentoria sua :
ipsi comedent fruges tuas,
et ipsi bibent lac tuum.</verse><verse id="5">Daboque Rabbath in habitaculum camelorum,
et filios Ammon in cubile pecorum :
et scietis quia ego Dominus.</verse><verse id="6">Quia hæc dicit Dominus Deus :
Pro eo quod plausisti manu et percussisti pede,
et gavisa es ex toto affectu super terram Israël,</verse><verse id="7">idcirco ecce ego extendam manum meam super te,
et tradam te in direptionem gentium,
et interficiam te de populis,
et perdam de terris, et conteram :
et scies quia ego Dominus.</verse><verse id="8">Hæc dicit Dominus Deus :
Pro eo quod dixerunt Moab et Seir :
Ecce sicut omnes gentes, domus Juda :</verse><verse id="9">idcirco ecce ego aperiam humerum Moab de civitatibus,
de civitatibus, inquam, ejus, et de finibus ejus,
inclytas terræ Bethiesimoth, et Beelmeon, et Cariathaim,</verse><verse id="10">filiis orientis cum filiis Ammon,
et dabo eam in hæreditatem,
ut non sit ultra memoria filiorum Ammon in gentibus.</verse><verse id="11">Et in Moab faciam judicia,
et scient quia ego Dominus.</verse><verse id="12">Hæc dicit Dominus Deus :
Pro eo quod fecit Idumæa ultionem ut se vindicaret de filiis Juda,
peccavitque delinquens,
et vindictam expetivit de eis :</verse><verse id="13">idcirco hæc dicit Dominus Deus :
Extendam manum meam super Idumæam,
et auferam de ea hominem et jumentum,
et faciam eam desertam ab austro :
et qui sunt in Dedan, gladio cadent.</verse><verse id="14">Et dabo ultionem meam super Idumæam
per manum populi mei Israël :
et facient in Edom juxta iram meam et furorem meum,
et scient vindictam meam,
dicit Dominus Deus.</verse><verse id="15">Hæc dicit Dominus Deus :
Pro eo quod fecerunt Palæstini vindictam,
et ulti se sunt toto animo,
interficientes, et implentes inimicitias veteres,</verse><verse id="16">propterea hæc dicit Dominus Deus :
Ecce ego extendam manum meam super Palæstinos,
et interficiam interfectores,
et perdam reliquias maritimæ regionis,</verse><verse id="17">faciamque in eis ultiones magnas,
arguens in furore :
et scient quia ego Dominus,
cum dedero vindictam meam super eos.</verse></chapter><chapter id="26"><verse id="1">Et factum est in undecimo anno, prima mensis : factus est sermo Domini ad me, dicens :</verse><verse id="2">Fili hominis, pro eo quod dixit Tyrus de Jerusalem :
Euge, confractæ sunt portæ populorum,
conversa est ad me :
implebor ; deserta est :</verse><verse id="3">propterea hæc dicit Dominus Deus :
Ecce ego super te, Tyre,
et ascendere faciam ad te gentes multas,
sicut ascendit mare fluctuans.</verse><verse id="4">Et dissipabunt muros Tyri,
et destruent turres ejus :
et radam pulverem ejus de ea,
et dabo eam in limpidissimam petram.</verse><verse id="5">Siccatio sagenarum erit in medio maris,
quia ego locutus sum, ait Dominus Deus :
et erit in direptionem gentibus.</verse><verse id="6">Filiæ quoque ejus quæ sunt in agro,
gladio interficientur :
et scient quia ego Dominus.</verse><verse id="7">Quia hæc dicit Dominus Deus :
Ecce ego adducam ad Tyrum
Nabuchodonosor regem Babylonis ab aquilone,
regem regum,
cum equis, et curribus, et equitibus,
et cœtu, populoque magno.</verse><verse id="8">Filias tuas quæ sunt in agro, gladio interficiet,
et circumdabit te munitionibus,
et comportabit aggerem in gyro,
et elevabit contra te clypeum :</verse><verse id="9">et vineas et arietes temperabit in muros tuos,
et turres tuas destruet in armatura sua.</verse><verse id="10">Inundatione equorum ejus operiet te pulvis eorum :
a sonitu equitum, et rotarum, et curruum, movebuntur muri tui,
cum ingressus fuerit portas tuas quasi per introitum urbis dissipatæ.</verse><verse id="11">Ungulis equorum suorum conculcabit omnes plateas tuas :
populum tuum gladio cædet,
et statuæ tuæ nobiles in terram corruent.</verse><verse id="12">Vastabunt opes tuas,
diripient negotiationes tuas,
et destruent muros tuos,
et domos tuas præclaras subvertent :
et lapides tuos, et ligna tua, et pulverem tuum
in medio aquarum ponent.</verse><verse id="13">Et quiescere faciam multitudinem canticorum tuorum :
et sonitus cithararum tuarum non audietur amplius.</verse><verse id="14">Et dabo te in limpidissimam petram,
siccatio sagenarum eris,
nec ædificaberis ultra,
quia ego locutus sum, ait Dominus Deus.</verse><verse id="15">Hæc dicit Dominus Deus Tyro :
Numquid non a sonitu ruinæ tuæ,
et gemitu interfectorum tuorum,
cum occisi fuerint in medio tui,
commovebuntur insulæ ?</verse><verse id="16">Et descendent de sedibus suis omnes principes maris,
et auferent exuvias suas,
et vestimenta sua varia abjicient,
et induentur stupore :
in terra sedebunt,
et attoniti super repentino casu tuo admirabuntur :</verse><verse id="17">et assumentes super te lamentum, dicent tibi :
Quomodo peristi, quæ habitas in mari, urbs inclyta,
quæ fuisti fortis in mari cum habitatoribus tuis,
quos formidabant universi ?</verse><verse id="18">Nunc stupebunt naves in die pavoris tui,
et turbabuntur insulæ in mari,
eo quod nullus egrediatur ex te.</verse><verse id="19">Quia hæc dicit Dominus Deus :
Cum dedero te urbem desolatam,
sicut civitates quæ non habitantur ;
et adduxero super te abyssum,
et operuerint te aquæ multæ ;</verse><verse id="20">et detraxero te cum his qui descendunt in lacum
ad populum sempiternum ;
et collocavero te in terra novissima sicut solitudines veteres,
cum his qui deducuntur in lacum,
ut non habiteris ;
porro cum dedero gloriam in terra viventium :</verse><verse id="21">in nihilum redigam te, et non eris :
et requisita non invenieris ultra in sempiternum,
dicit Dominus Deus.</verse></chapter><chapter id="27"><verse id="1">Et factum est verbum Domini ad me, dicens :</verse><verse id="2">Tu ergo, fili hominis, assume super Tyrum lamentum :</verse><verse id="3">et dices Tyro, quæ habitat in introitu maris, negotiationi populorum ad insulas multas :
Hæc dicit Dominus Deus :
O Tyre, tu dixisti : Perfecti decoris ego sum,</verse><verse id="4">et in corde maris sita.
Finitimi tui qui te ædificaverunt, impleverunt decorem tuum :</verse><verse id="5">abietibus de Sanir exstruxerunt te cum omnibus tabulatis maris :
cedrum de Libano tulerunt ut facerent tibi malum.</verse><verse id="6">Quercus de Basan dolaverunt in remos tuos,
et transtra tua fecerunt tibi ex ebore indico,
et prætoriola de insulis Italiæ.</verse><verse id="7">Byssus varia de Ægypto texta est tibi in velum
ut poneretur in malo :
hyacinthus et purpura de insulis Elisa
facta sunt operimentum tuum.</verse><verse id="8">Habitatores Sidonis et Aradii fuerunt remiges tui :
sapientes tui, Tyre, facti sunt gubernatores tui.</verse><verse id="9">Senes Giblii et prudentes ejus
habuerunt nautas ad ministerium variæ supellectilis tuæ :
omnes naves maris, et nautæ earum,
fuerunt in populo negotiationis tuæ.</verse><verse id="10">Persæ, et Lydii, et Libyes erant in exercitu tuo
viri bellatores tui :
clypeum et galeam suspenderunt in te pro ornatu tuo.</verse><verse id="11">Filii Aradii cum exercitu tuo erant super muros tuos in circuitu :
sed et Pigmæi qui erant in turribus tuis,
pharetras suas suspenderunt in muris tuis per gyrum :
ipsi compleverunt pulchritudinem tuam.</verse><verse id="12">Carthaginenses negotiatores tui,
a multitudine cunctarum divitiarum,
argento, ferro, stanno, plumboque
repleverunt nundinas tuas.</verse><verse id="13">Græcia, Thubal, et Mosoch, ipsi institores tui :
mancipia, et vasa ærea advexerunt populo tuo.</verse><verse id="14">De domo Thogorma, equos, et equites, et mulos
adduxerunt ad forum tuum.</verse><verse id="15">Filii Dedan negotiatores tui ;
insulæ multæ, negotiatio manus tuæ :
dentes eburneos et hebeninos commutaverunt in pretio tuo.</verse><verse id="16">Syrus negotiator tuus propter multitudinem operum tuorum :
gemmam, et purpuram, et scutulata,
et byssum, et sericum, et chodchod
proposuerunt in mercatu tuo.</verse><verse id="17">Juda et terra Israël, ipsi institores tui in frumento primo :
balsamum, et mel, et oleum, et resinam
proposuerunt in nundinis tuis.</verse><verse id="18">Damascenus negotiator tuus in multitudine operum tuorum,
in multitudine diversarum opum,
in vino pingui, in lanis coloris optimi.</verse><verse id="19">Dan, et Græcia, et Mosel,
in nundinis tuis proposuerunt ferrum fabrefactum :
stacte et calamus in negotiatione tua.</verse><verse id="20">Dedan institores tui in tapetibus ad sedendum.</verse><verse id="21">Arabia et universi principes Cedar,
ipsi negotiatores manus tuæ :
cum agnis, et arietibus, et hædis,
venerunt ad te negotiatores tui.</verse><verse id="22">Venditores Saba et Reema, ipsi negotiatores tui :
cum universis primis aromatibus, et lapide pretioso, et auro,
quod proposuerunt in mercatu tuo.</verse><verse id="23">Haran, et Chene, et Eden, negotiatores tui ;
Saba, Assur, et Chelmad venditores tui.</verse><verse id="24">Ipsi negotiatores tui multifariam,
involucris hyacinthi, et polymitorum,
gazarumque pretiosarum,
quæ obvolutæ et astrictæ erant funibus :
cedros quoque habebant in negotiationibus tuis.</verse><verse id="25">Naves maris, principes tui in negotiatione tua :
et repleta es, et glorificata nimis in corde maris.</verse><verse id="26">In aquis multis adduxerunt te remiges tui :
ventus auster contrivit te in corde maris.</verse><verse id="27">Divitiæ tuæ, et thesauri tui,
et multiplex instrumentum tuum :
nautæ tui et gubernatores tui,
qui tenebant supellectilem tuam,
et populo tuo præerant :
viri quoque bellatores tui, qui erant in te,
cum universa multitudine tua quæ est in medio tui,
cadent in corde maris in die ruinæ tuæ :</verse><verse id="28">a sonitu clamoris gubernatorum tuorum conturbabuntur classes.</verse><verse id="29">Et descendent de navibus suis omnes qui tenebant remum :
nautæ et universi gubernatores maris in terra stabunt.</verse><verse id="30">Et ejulabunt super te voce magna :
et clamabunt amare,
et superjacient pulverem capitibus suis,
et cinere conspergentur.</verse><verse id="31">Et radent super te calvitium,
et accingentur ciliciis :
et plorabunt te in amaritudine animæ, ploratu amarissimo.</verse><verse id="32">Et assument super te carmen lugubre,
et plangent te :
Quæ est ut Tyrus, quæ obmutuit in medio maris ?</verse><verse id="33">Quæ in exitu negotiationum tuarum de mari
implesti populos multos :
in multitudine divitiarum tuarum, et populorum tuorum,
ditasti reges terræ.</verse><verse id="34">Nunc contrita es a mari :
in profundis aquarum opes tuæ,
et omnis multitudo tua quæ erat in medio tui, ceciderunt.</verse><verse id="35">Universi habitatores insularum obstupuerunt super te,
et reges earum omnes tempestate perculsi mutaverunt vultus.</verse><verse id="36">Negotiatores populorum sibilaverunt super te :
ad nihilum deducta es,
et non eris usque in perpetuum.</verse></chapter><chapter id="28"><verse id="1">Et factus est sermo Domini ad me, dicens :</verse><verse id="2">Fili hominis, dic principi Tyri :
Hæc dicit Dominus Deus :
Eo quod elevatum est cor tuum,
et dixisti : Deus ego sum,
et in cathedra Dei sedi in corde maris,
cum sis homo, et non deus :
et dedisti cor tuum quasi cor Dei :</verse><verse id="3">ecce sapientior es tu Daniele :
omne secretum non est absconditum a te :</verse><verse id="4">in sapientia et prudentia tua fecisti tibi fortitudinem,
et acquisisti aurum et argentum in thesauris tuis :</verse><verse id="5">in multitudine sapientiæ tuæ,
et in negotiatione tua multiplicasti tibi fortitudinem,
et elevatum est cor tuum in robore tuo :</verse><verse id="6">propterea hæc dicit Dominus Deus :
Eo quod elevatum est cor tuum quasi cor dei,</verse><verse id="7">idcirco ecce ego adducam super te alienos,
robustissimos gentium :
et nudabunt gladios suos super pulchritudinem sapientiæ tuæ,
et polluent decorem tuum.</verse><verse id="8">Interficient, et detrahent te :
et morieris in interitu occisorum in corde maris.</verse><verse id="9">Numquid dicens loqueris : Deus ego sum,
coram interficientibus te,
cum sis homo, et non deus,
in manu occidentium te ?</verse><verse id="10">Morte incircumcisorum morieris in manu alienorum,
quia ego locutus sum, ait Dominus Deus.</verse><verse id="11">Et factus est sermo Domini ad me, dicens : Fili hominis, leva planctum super regem Tyri,</verse><verse id="12">et dices ei :
Hæc dicit Dominus Deus :
Tu signaculum similitudinis,
plenus sapientia, et perfectus decore.</verse><verse id="13">In deliciis paradisi Dei fuisti :
omnis lapis pretiosus operimentum tuum,
sardius, topazius, et jaspis,
chrysolithus, et onyx, et beryllus,
sapphirus, et carbunculus, et smaragdus :
aurum, opus decoris tui :
et foramina tua, in die qua conditus es, præparata sunt.</verse><verse id="14">Tu cherub extentus, et protegens,
et posui te in monte sancto Dei :
in medio lapidum ignitorum ambulasti,</verse><verse id="15">perfectus in viis tuis a die conditionis tuæ,
donec inventa est iniquitas in te.</verse><verse id="16">In multitudine negotiationis tuæ
repleta sunt interiora tua iniquitate, et peccasti :
et ejeci te de monte Dei,
et perdidi te, o cherub protegens, de medio lapidum ignitorum.</verse><verse id="17">Et elevatum est cor tuum in decore tuo ;
perdidisti sapientiam tuam in decore tuo :
in terram projeci te ;
ante faciem regum dedi te ut cernerent te.</verse><verse id="18">In multitudine iniquitatum tuarum,
et iniquitate negotiationis tuæ,
polluisti sanctificationem tuam :
producam ergo ignem de medio tui, qui comedat te,
et dabo te in cinerem super terram,
in conspectu omnium videntium te.</verse><verse id="19">Omnes qui viderint te in gentibus, obstupescent super te :
nihili factus es, et non eris in perpetuum.</verse><verse id="20">Et factus est sermo Domini ad me, dicens :</verse><verse id="21">Fili hominis, pone faciem tuam contra Sidonem, et prophetabis de ea :</verse><verse id="22">et dices :
Hæc dicit Dominus Deus :
Ecce ego ad te, Sidon,
et glorificabor in medio tui :
et scient quia ego Dominus,
cum fecero in ea judicia,
et sanctificatus fuero in ea.</verse><verse id="23">Et immittam ei pestilentiam,
et sanguinem in plateis ejus :
et corruent interfecti in medio ejus gladio per circuitum,
et scient quia ego Dominus.</verse><verse id="24">Et non erit ultra domui Israël offendiculum amaritudinis,
et spina dolorem inferens undique
per circuitum eorum qui adversantur eis :
et scient quia ego Dominus Deus.</verse><verse id="25">Hæc dicit Dominus Deus :
Quando congregavero domum Israël
de populis in quibus dispersi sunt,
sanctificabor in eis coram gentibus :
et habitabunt in terra sua,
quam dedi servo meo Jacob :</verse><verse id="26">et habitabunt in ea securi,
et ædificabunt domos, et plantabunt vineas,
et habitabunt confidenter,
cum fecero judicia in omnibus qui adversantur eis per circuitum :
et scient quia ego Dominus Deus eorum.</verse></chapter><chapter id="29"><verse id="1">In anno decimo, decimo mense, undecima die mensis, factum est verbum Domini ad me, dicens :</verse><verse id="2">Fili hominis, pone faciem tuam contra Pharaonem regem Ægypti, et prophetabis de eo, et de Ægypto universa.</verse><verse id="3">Loquere, et dices :
Hæc dicit Dominus Deus :
Ecce ego ad te, Pharao rex Ægypti, draco magne,
qui cubas in medio fluminum tuorum, et dicis :
Meus est fluvius, et ego feci memetipsum.</verse><verse id="4">Et ponam frenum in maxillis tuis,
et agglutinabo pisces fluminum tuorum squamis tuis,
et extraham te de medio fluminum tuorum,
et universi pisces tui squamis tuis adhærebunt.</verse><verse id="5">Et projiciam te in desertum,
et omnes pisces fluminis tui :
super faciem terræ cades ;
non colligeris, neque congregaberis :
bestiis terræ et volatilibus cæli dedi te ad devorandum.</verse><verse id="6">Et scient omnes habitatores Ægypti quia ego Dominus,
pro eo quod fuisti baculus arundineus domui Israël :</verse><verse id="7">quando apprehenderunt te manu, et confractus es,
et lacerasti omnem humerum eorum :
et innitentibus eis super te comminutus es,
et dissolvisti omnes renes eorum.</verse><verse id="8">Propterea hæc dicit Dominus Deus :
Ecce ego adducam super te gladium,
et interficiam de te hominem et jumentum.</verse><verse id="9">Et erit terra Ægypti in desertum et in solitudinem :
et scient quia ego Dominus,
pro eo quod dixeris : Fluvius meus est, et ego feci eum.</verse><verse id="10">Idcirco ecce ego ad te, et ad flumina tua :
daboque terram Ægypti in solitudines,
gladio dissipatam,
a turre Syenes usque ad terminos Æthiopiæ.</verse><verse id="11">Non pertransibit eam pes hominis,
neque pes jumenti gradietur in ea,
et non habitabitur quadraginta annis.</verse><verse id="12">Daboque terram Ægypti desertam in medio terrarum desertarum,
et civitates ejus in medio urbium subversarum,
et erunt desolatæ quadraginta annis :
et dispergam Ægyptios in nationes,
et ventilabo eos in terras.</verse><verse id="13">Quia hæc dicit Dominus Deus :
Post finem quadraginta annorum congregabo Ægyptum
de populis in quibus dispersi fuerant.</verse><verse id="14">Et reducam captivitatem Ægypti,
et collocabo eos in terra Phathures,
in terra nativitatis suæ,
et erunt ibi in regnum humile.</verse><verse id="15">Inter cetera regna erit humillima,
et non elevabitur ultra super nationes,
et imminuam eos ne imperent gentibus.</verse><verse id="16">Neque erunt ultra domui Israël in confidentia,
docentes iniquitatem ut fugiant, et sequantur eos :
et scient quia ego Dominus Deus.</verse><verse id="17">Et factum est in vigesimo et septimo anno, in primo, in una mensis : factum est verbum Domini ad me, dicens :</verse><verse id="18">Fili hominis, Nabuchodonosor rex Babylonis
servire fecit exercitum suum servitute magna adversum Tyrum :
omne caput decalvatum, et omnis humerus depilatus est :
et merces non est reddita ei, neque exercitui ejus, de Tyro,
pro servitute qua servivit mihi adversus eam.</verse><verse id="19">Propterea hæc dicit Dominus Deus :
Ecce ego dabo Nabuchodonosor regem Babylonis in terra Ægypti :
et accipiet multitudinem ejus,
et deprædabitur manubias ejus,
et diripiet spolia ejus :
et erit merces exercitui illius,</verse><verse id="20">et operi quo servivit adversus eam :
dedi ei terram Ægypti pro eo quod laboraverit mihi,
ait Dominus Deus.</verse><verse id="21">In die illo pullulabit cornu domui Israël,
et tibi dabo apertum os in medio eorum,
et scient quia ego Dominus.</verse></chapter><chapter id="30"><verse id="1">Et factum est verbum Domini ad me, dicens :</verse><verse id="2">Fili hominis, propheta, et dic :
Hæc dicit Dominus Deus :
Ululate : Væ, væ diei !</verse><verse id="3">quia juxta est dies,
et appropinquat dies Domini, dies nubis :
tempus gentium erit.</verse><verse id="4">Et veniet gladius in Ægyptum,
et erit pavor in Æthiopia,
cum ceciderint vulnerati in Ægypto,
et ablata fuerit multitudo illius,
et destructa fundamenta ejus.</verse><verse id="5">Æthiopia, et Libya, et Lydi,
et omne reliquum vulgus,
et Chub, et filii terræ fœderis,
cum eis gladio cadent.</verse><verse id="6">Hæc dicit Dominus Deus :
Et corruent fulcientes Ægyptum,
et destruetur superbia imperii ejus :
a turre Syenes gladio cadent in ea,
ait Dominus Deus exercituum.</verse><verse id="7">Et dissipabuntur in medio terrarum desolatarum,
et urbes ejus in medio civitatum desertarum erunt :</verse><verse id="8">et scient quia ego Dominus,
cum dedero ignem in Ægypto,
et attriti fuerint omnes auxiliatores ejus.</verse><verse id="9">In die illa egredientur nuntii a facie mea in trieribus
ad conterendam Æthiopiæ confidentiam :
et erit pavor in eis in die Ægypti,
quia absque dubio veniet.</verse><verse id="10">Hæc dicit Dominus Deus :
Cessare faciam multitudinem Ægypti
in manu Nabuchodonosor regis Babylonis.</verse><verse id="11">Ipse et populus ejus cum eo, fortissimi gentium,
adducentur ad disperdendam terram :
et evaginabunt gladios suos super Ægyptum,
et implebunt terram interfectis.</verse><verse id="12">Et faciam alveos fluminum aridos,
et tradam terram in manus pessimorum :
et dissipabo terram et plenitudinem ejus
manu alienorum :
ego Dominus locutus sum.</verse><verse id="13">Hæc dicit Dominus Deus :
Et disperdam simulacra,
et cessare faciam idola de Memphis :
et dux de terra Ægypti non erit amplius,
et dabo terrorem in terra Ægypti.</verse><verse id="14">Et disperdam terram Phathures,
et dabo ignem in Taphnis,
et faciam judicia in Alexandria.</verse><verse id="15">Et effundam indignationem meam super Pelusium, robur Ægypti,
et interficiam multitudinem Alexandriæ.</verse><verse id="16">Et dabo ignem in Ægypto :
quasi parturiens dolebit Pelusium,
et Alexandria erit dissipata,
et in Memphis angustiæ quotidianæ.</verse><verse id="17">Juvenes Heliopoleos et Bubasti gladio cadent,
et ipsæ captivæ ducentur.</verse><verse id="18">Et in Taphnis nigrescet dies,
cum contrivero ibi sceptra Ægypti,
et defecerit in ea superbia potentiæ ejus :
ipsam nubes operiet,
filiæ autem ejus in captivitatem ducentur.</verse><verse id="19">Et judicia faciam in Ægypto :
et scient quia ego Dominus.</verse><verse id="20">Et factum est in undecimo anno, in primo mense, in septima mensis : factum est verbum Domini ad me, dicens :</verse><verse id="21">Fili hominis, brachium Pharaonis regis Ægypti confregi,
et ecce non est obvolutum ut restitueretur ei sanitas,
ut ligaretur pannis, et fasciaretur linteolis,
ut recepto robore posset tenere gladium.</verse><verse id="22">Propterea hæc dicit Dominus Deus :
Ecce ego ad Pharaonem regem Ægypti,
et comminuam brachium ejus forte, sed confractum :
et dejiciam gladium de manu ejus,</verse><verse id="23">et dispergam Ægyptum in gentibus,
et ventilabo eos in terris.</verse><verse id="24">Et confortabo brachia regis Babylonis,
daboque gladium meum in manu ejus,
et confringam brachia Pharaonis,
et gement gemitibus interfecti coram facie ejus.</verse><verse id="25">Et confortabo brachia regis Babylonis,
et brachia Pharaonis concident :
et scient quia ego Dominus,
cum dedero gladium meum in manu regis Babylonis,
et extenderit eum super terram Ægypti.</verse><verse id="26">Et dispergam Ægyptum in nationes,
et ventilabo eos in terras :
et scient quia ego Dominus.</verse></chapter><chapter id="31"><verse id="1">Et factum est in anno undecimo, tertio mense, una mensis : factum est verbum Domini ad me, dicens :</verse><verse id="2">Fili hominis, dic Pharaoni regi Ægypti et populo ejus :
Cui similis factus es in magnitudine tua ?</verse><verse id="3">ecce Assur quasi cedrus in Libano,
pulcher ramis, et frondibus nemorosus, excelsusque altitudine,
et inter condensas frondes elevatum est cacumen ejus.</verse><verse id="4">Aquæ nutrierunt illum ;
abyssus exaltavit illum :
flumina ejus manabant in circuitu radicum ejus,
et rivos suos emisit ad universa ligna regionis.</verse><verse id="5">Propterea elevata est altitudo ejus super omnia ligna regionis,
et multiplicata sunt arbusta ejus,
et elevati sunt rami ejus præ aquis multis.</verse><verse id="6">Cumque extendisset umbram suam,
in ramis ejus fecerunt nidos omnia volatilia cæli :
et sub frondibus ejus genuerunt omnes bestiæ saltuum,
et sub umbraculo illius habitabat cœtus gentium plurimarum.</verse><verse id="7">Eratque pulcherrimus in magnitudine sua,
et in dilatatione arbustorum suorum :
erat enim radix illius juxta aquas multas.</verse><verse id="8">Cedri non fuerunt altiores illo in paradiso Dei ;
abietes non adæquaverunt summitatem ejus,
et platani non fuerunt æquæ frondibus illius :
omne lignum paradisi Dei non est assimilatum illi,
et pulchritudini ejus.</verse><verse id="9">Quoniam speciosum feci eum,
et multis condensisque frondibus,
et æmulata sunt eum omnia ligna voluptatis
quæ erant in paradiso Dei.</verse><verse id="10">Propterea hæc dicit Dominus Deus :
Pro eo quod sublimatus est in altitudine,
et dedit summitatem suam virentem atque condensam,
et elevatum est cor ejus in altitudine sua :</verse><verse id="11">tradidi eum in manu fortissimi gentium :
faciens faciet ei :
juxta impietatem ejus ejeci eum.</verse><verse id="12">Et succident eum alieni,
et crudelissimi nationum,
et projicient eum super montes :
et in cunctis convallibus corruent rami ejus,
et confringentur arbusta ejus in universis rupibus terræ :
et recedent de umbraculo ejus omnes populi terræ,
et relinquent eum.</verse><verse id="13">In ruina ejus habitaverunt omnia volatilia cæli,
et in ramis ejus fuerunt universæ bestiæ regionis.</verse><verse id="14">Quam ob rem non elevabuntur in altitudine sua omnia ligna aquarum,
nec ponent sublimitatem suam inter nemorosa atque frondosa,
nec stabunt in sublimitate sua omnia quæ irrigantur aquis :
quia omnes traditi sunt in mortem ad terram ultimam,
in medio filiorum hominum,
ad eos qui descendunt in lacum.</verse><verse id="15">Hæc dicit Dominus Deus :
In die quando descendit ad inferos, induxi luctum :
operui eum abysso,
et prohibui flumina ejus,
et coërcui aquas multas :
contristatus est super eum Libanus,
et omnia ligna agri concussa sunt.</verse><verse id="16">A sonitu ruinæ ejus commovi gentes
cum deducerem eum ad infernum
cum his qui descendebant in lacum :
et consolata sunt in terra infima
omnia ligna voluptatis egregia atque præclara in Libano,
universa quæ irrigabantur aquis.</verse><verse id="17">Nam et ipsi cum eo descendent in infernum ad interfectos gladio :
et brachium uniuscujusque sedebit sub umbraculo ejus
in medio nationum.</verse><verse id="18">Cui assimilatus es, o inclyte atque sublimis inter ligna voluptatis ?
ecce deductus es cum lignis voluptatis ad terram ultimam :
in medio incircumcisorum dormies,
cum eis qui interfecti sunt gladio :
ipse est Pharao, et omnis multitudo ejus,
dicit Dominus Deus.</verse></chapter><chapter id="32"><verse id="1">Et factum est, duodecimo anno, in mense duodecimo, in una mensis : factum est verbum Domini ad me, dicens :</verse><verse id="2">Fili hominis, assume lamentum super Pharaonem regem Ægypti, et dices ad eum :
Leoni gentium assimilatus es,
et draconi qui est in mari :
et ventilabas cornu in fluminibus tuis,
et conturbabas aquas pedibus tuis,
et conculcabas flumina earum.</verse><verse id="3">Propterea hæc dicit Dominus Deus :
Expandam super te rete meum in multitudine populorum multorum,
et extraham te in sagena mea.</verse><verse id="4">Et projiciam te in terram ;
super faciem agri abjiciam te :
et habitare faciam super te omnia volatilia cæli,
et saturabo de te bestias universæ terræ.</verse><verse id="5">Et dabo carnes tuas super montes,
et implebo colles tuos sanie tua.</verse><verse id="6">Et irrigabo terram fœtore sanguinis tui super montes,
et valles implebuntur ex te.</verse><verse id="7">Et operiam, cum extinctus fueris, cælum,
et nigrescere faciam stellas ejus :
solem nube tegam,
et luna non dabit lumen suum.</verse><verse id="8">Omnia luminaria cæli mœrere faciam super te,
et dabo tenebras super terram tuam,
dicit Dominus Deus,
cum ceciderint vulnerati tui in medio terræ,
ait Dominus Deus.</verse><verse id="9">Et irritabo cor populorum multorum,
cum induxero contritionem tuam in gentibus super terras quas nescis.</verse><verse id="10">Et stupescere faciam super te populos multos,
et reges eorum horrore nimio formidabunt super te,
cum volare cœperit gladius meus super facies eorum :
et obstupescent repente singuli pro anima sua in die ruinæ tuæ.</verse><verse id="11">Quia hæc dicit Dominus Deus :
Gladius regis Babylonis veniet tibi.</verse><verse id="12">In gladiis fortium dejiciam multitudinem tuam :
inexpugnabiles omnes gentes hæ,
et vastabunt superbiam Ægypti,
et dissipabitur multitudo ejus.</verse><verse id="13">Et perdam omnia jumenta ejus,
quæ erant super aquas plurimas :
et non conturbabit eas pes hominis ultra,
neque ungula jumentorum turbabit eas.</verse><verse id="14">Tunc purissimas reddam aquas eorum,
et flumina eorum quasi oleum adducam,
ait Dominus Deus,</verse><verse id="15">cum dedero terram Ægypti desolatam :
deseretur autem terra a plenitudine sua
quando percussero omnes habitatores ejus :
et scient quia ego Dominus.</verse><verse id="16">Planctus est, et plangent eum :
filiæ gentium plangent eum :
super Ægyptum et super multitudinem ejus plangent eum,
ait Dominus Deus.</verse><verse id="17">Et factum est in duodecimo anno, in quintadecima mensis : factum est verbum Domini ad me, dicens :</verse><verse id="18">Fili hominis, cane lugubre super multitudinem Ægypti :
et detrahe eam ipsam, et filias gentium robustarum, ad terram ultimam,
cum his qui descendunt in lacum.</verse><verse id="19">Quo pulchrior es ?
descende, et dormi cum incircumcisis.</verse><verse id="20">In medio interfectorum gladio cadent ;
gladius datus est :
attraxerunt eam et omnes populos ejus.</verse><verse id="21">Loquentur ei potentissimi robustorum de medio inferni,
qui cum auxiliatoribus ejus descenderunt,
et dormierunt incircumcisi interfecti gladio.</verse><verse id="22">Ibi Assur, et omnis multitudo ejus :
in circuitu illius sepulchra ejus,
omnes interfecti, et qui ceciderunt gladio.</verse><verse id="23">Quorum data sunt sepulchra in novissimis laci,
et facta est multitudo ejus per gyrum sepulchri ejus :
universi interfecti, cadentesque gladio,
qui dederant quondam formidinem in terra viventium.</verse><verse id="24">Ibi Ælam, et omnis multitudo ejus per gyrum sepulchri sui :
omnes hi interfecti, ruentesque gladio,
qui descenderunt incircumcisi ad terram ultimam ;
qui posuerunt terrorem suum in terra viventium,
et portaverunt ignominiam suam cum his qui descendunt in lacum.</verse><verse id="25">In medio interfectorum
posuerunt cubile ejus in universis populis ejus :
in circuitu ejus sepulchrum illius :
omnes hi incircumcisi, interfectique gladio.
Dederunt enim terrorem suum in terra viventium,
et portaverunt ignominiam suam cum his qui descendunt in lacum :
in medio interfectorum positi sunt.</verse><verse id="26">Ibi Mosoch et Thubal, et omnis multitudo ejus :
in circuitu ejus sepulchra illius :
omnes hi incircumcisi, interfectique et cadentes gladio,
quia dederunt formidinem suam in terra viventium.</verse><verse id="27">Et non dormient cum fortibus,
cadentibusque, et incircumcisis,
qui descenderunt ad infernum cum armis suis,
et posuerunt gladios suos sub capitibus suis,
et fuerunt iniquitates eorum in ossibus eorum :
quia terror fortium facti sunt in terra viventium.</verse><verse id="28">Et tu ergo in medio incircumcisorum contereris,
et dormies cum interfectis gladio.</verse><verse id="29">Ibi Idumæa, et reges ejus, et omnes duces ejus,
qui dati sunt cum exercitu suo cum interfectis gladio,
et qui cum incircumcisis dormierunt,
et cum his qui descendunt in lacum.</verse><verse id="30">Ibi principes aquilonis omnes, et universi venatores,
qui deducti sunt cum interfectis, paventes,
et in sua fortitudine confusi :
qui dormierunt incircumcisi
cum interfectis gladio,
et portaverunt confusionem suam
cum his qui descendunt in lacum.</verse><verse id="31">Vidit eos Pharao, et consolatus est
super universa multitudine sua,
quæ interfecta est gladio :
Pharao, et omnis exercitus ejus,
ait Dominus Deus.</verse><verse id="32">Quia dedi terrorem meum in terra viventium,
et dormivit in medio incircumcisorum cum interfectis gladio :
Pharao, et omnis multitudo ejus,
ait Dominus Deus.</verse></chapter><chapter id="33"><verse id="1">Et factum est verbum Domini ad me, dicens :</verse><verse id="2">Fili hominis, loquere ad filios populi tui, et dices ad eos : Terra, cum induxero super eam gladium, et tulerit populus terræ virum unum de novissimis suis, et constituerit eum super se speculatorem :</verse><verse id="3">et ille viderit gladium venientem super terram, et cecinerit buccina, et annuntiaverit populo :</verse><verse id="4">audiens autem quisquis ille est sonitum buccinæ, et non se observaverit, veneritque gladius, et tulerit eum : sanguis ipsius super caput ejus erit.</verse><verse id="5">Sonum buccinæ audivit, et non se observavit : sanguis ejus in ipso erit. Si autem se custodierit, animam suam salvabit.</verse><verse id="6">Quod si speculator viderit gladium venientem, et non insonuerit buccina, et populus se non custodierit, veneritque gladius, et tulerit de eis animam : ille quidem in iniquitate sua captus est ; sanguinem autem ejus de manu speculatoris requiram.</verse><verse id="7">Et tu, fili hominis, speculatorem dedi te domui Israël : audiens ergo ex ore meo sermonem, annuntiabis eis ex me.</verse><verse id="8">Si me dicente ad impium : Impie, morte morieris : non fueris locutus ut se custodiat impius a via sua, ipse impius in iniquitate sua morietur ; sanguinem autem ejus de manu tua requiram.</verse><verse id="9">Si autem annuntiante te ad impium ut a viis suis convertatur, non fuerit conversus a via sua, ipse in iniquitate sua morietur, porro tu animam tuam liberasti.</verse><verse id="10">Tu ergo, fili hominis, dic ad domum Israël : Sic locuti estis, dicentes : Iniquitates nostræ et peccata nostra super nos sunt, et in ipsis nos tabescimus : quomodo ergo vivere poterimus ?</verse><verse id="11">Dic ad eos : Vivo ego, dicit Dominus Deus, nolo mortem impii, sed ut convertatur impius a via sua, et vivat. Convertimini, convertimini a viis vestris pessimis, et quare moriemini, domus Israël ?</verse><verse id="12">Tu itaque, fili hominis, dic ad filios populi tui : Justitia justi non liberabit eum, in quacumque die peccaverit, et impietas impii non nocebit ei, in quacumque die conversus fuerit ab impietate sua : et justus non poterit vivere in justitia sua, in quacumque die peccaverit.</verse><verse id="13">Etiamsi dixero justo quod vita vivat, et confisus in justitia sua fecerit iniquitatem, omnes justitiæ ejus oblivioni tradentur, et in iniquitate sua quam operatus est, in ipsa morietur.</verse><verse id="14">Si autem dixero impio : Morte morieris : et egerit pœnitentiam a peccato suo, feceritque judicium et justitiam,</verse><verse id="15">et pignus restituerit ille impius, rapinamque reddiderit, in mandatis vitæ ambulaverit, nec fecerit quidquam injustum : vita vivet, et non morietur.</verse><verse id="16">Omnia peccata ejus quæ peccavit, non imputabuntur ei : judicium et justitiam fecit : vita vivet.</verse><verse id="17">Et dixerunt filii populi tui : Non est æqui ponderis via Domini : et ipsorum via injusta est.</verse><verse id="18">Cum enim recesserit justus a justitia sua, feceritque iniquitates, morietur in eis.</verse><verse id="19">Et cum recesserit impius ab impietate sua, feceritque judicium et justitiam, vivet in eis.</verse><verse id="20">Et dicitis : Non est recta via Domini. Unumquemque juxta vias suas judicabo de vobis, domus Israël.</verse><verse id="21">Et factum est in duodecimo anno, in decimo mense, in quinta mensis transmigrationis nostræ, venit ad me qui fugerat de Jerusalem, dicens : Vastata est civitas.</verse><verse id="22">Manus autem Domini facta fuerat ad me vespere, antequam veniret qui fugerat : aperuitque os meum donec veniret ad me mane : et aperto ore meo, non silui amplius.</verse><verse id="23">Et factum est verbum Domini ad me, dicens :</verse><verse id="24">Fili hominis, qui habitant in ruinosis his super humum Israël, loquentes aiunt : Unus erat Abraham, et hæreditate possedit terram : nos autem multi sumus : nobis data est terra in possessionem.</verse><verse id="25">Idcirco dices ad eos : Hæc dicit Dominus Deus : Qui in sanguine comeditis, et oculos vestros levatis ad immunditias vestras, et sanguinem funditis, numquid terram hæreditate possidebitis ?</verse><verse id="26">stetistis in gladiis vestris, fecistis abominationes, et unusquisque uxorem proximi sui polluit : et terram hæreditate possidebitis ?</verse><verse id="27">Hæc dices ad eos : Sic dicit Dominus Deus : Vivo ego, quia qui in ruinosis habitant, gladio cadent : et qui in agro est, bestiis tradetur ad devorandum : qui autem in præsidiis et speluncis sunt, peste morientur.</verse><verse id="28">Et dabo terram in solitudinem et in desertum, et deficiet superba fortitudo ejus : et desolabuntur montes Israël, eo quod nullus sit qui per eos transeat :</verse><verse id="29">et scient quia ego Dominus, cum dedero terram eorum desolatam et desertam, propter universas abominationes suas quas operati sunt.</verse><verse id="30">Et tu, fili hominis, filii populi tui, qui loquuntur de te juxta muros et in ostiis domorum, et dicunt unus ad alterum, vir ad proximum suum, loquentes : Venite, et audiamus quis sit sermo egrediens a Domino.</verse><verse id="31">Et veniunt ad te, quasi si ingrediatur populus, et sedent coram te populus meus : et audiunt sermones tuos, et non faciunt eos : quia in canticum oris sui vertunt illos, et avaritiam suam sequitur cor eorum.</verse><verse id="32">Et es eis quasi carmen musicum, quod suavi dulcique sono canitur : et audiunt verba tua, et non faciunt ea.</verse><verse id="33">Et cum venerit quod prædictum est (ecce enim venit), tunc scient quod prophetes fuerit inter eos.</verse></chapter><chapter id="34"><verse id="1">Et factum est verbum Domini ad me, dicens :</verse><verse id="2">Fili hominis, propheta de pastoribus Israël : propheta, et dices pastoribus :
Hæc dicit Dominus Deus :
Væ pastoribus Israël, qui pascebant semetipsos !
nonne greges a pastoribus pascuntur ?</verse><verse id="3">Lac comedebatis,
et lanis operiebamini,
et quod crassum erat occidebatis :
gregem autem meum non pascebatis.</verse><verse id="4">Quod infirmum fuit non consolidastis,
et quod ægrotum non sanastis :
quod confractum est non alligastis,
et quod abjectum est non reduxistis,
et quod perierat non quæsistis :
sed cum austeritate imperabatis eis, et cum potentia.</verse><verse id="5">Et dispersæ sunt oves meæ, eo quod non esset pastor :
et factæ sunt in devorationem omnium bestiarum agri,
et dispersæ sunt.</verse><verse id="6">Erraverunt greges mei in cunctis montibus,
et in universo colle excelso :
et super omnem faciem terræ dispersi sunt greges mei,
et non erat qui requireret :
non erat, inquam, qui requireret.</verse><verse id="7">Propterea, pastores, audite verbum Domini.</verse><verse id="8">Vivo ego, dicit Dominus Deus,
quia pro eo quod facti sunt greges mei in rapinam,
et oves meæ in devorationem omnium bestiarum agri,
eo quod non esset pastor :
neque enim quæsierunt pastores mei gregem meum,
sed pascebant pastores semetipsos,
et greges meos non pascebant :</verse><verse id="9">propterea, pastores, audite verbum Domini.</verse><verse id="10">Hæc dicit Dominus Deus :
Ecce ego ipse super pastores :
requiram gregem meum de manu eorum,
et cessare faciam eos,
ut ultra non pascant gregem,
nec pascant amplius pastores semetipsos :
et liberabo gregem meum de ore eorum,
et non erit ultra eis in escam.</verse><verse id="11">Quia hæc dicit Dominus Deus :
Ecce ego ipse requiram oves meas,
et visitabo eas.</verse><verse id="12">Sicut visitat pastor gregem suum,
in die quando fuerit in medio ovium suarum dissipatarum,
sic visitabo oves meas,
et liberabo eas de omnibus locis
in quibus dispersæ fuerant in die nubis et caliginis.</verse><verse id="13">Et educam eas de populis,
et congregabo eas de terris,
et inducam eas in terram suam,
et pascam eas in montibus Israël,
in rivis, et in cunctis sedibus terræ.</verse><verse id="14">In pascuis uberrimis pascam eas,
et in montibus excelsis Israël erunt pascua earum :
ibi requiescent in herbis virentibus,
et in pascuis pinguibus pascentur super montes Israël.</verse><verse id="15">Ego pascam oves meas, et ego eas accubare faciam,
dicit Dominus Deus.</verse><verse id="16">Quod perierat requiram,
et quod abjectum erat reducam,
et quod confractum fuerat alligabo,
et quod infirmum fuerat consolidabo,
et quod pingue et forte custodiam :
et pascam illas in judicio.</verse><verse id="17">Vos autem, greges mei, hæc dicit Dominus Deus :
Ecce ego judico inter pecus et pecus,
arietum et hircorum.</verse><verse id="18">Nonne satis vobis erat pascua bona depasci ?
insuper et reliquias pascuarum vestrarum conculcastis pedibus vestris :
et cum purissimam aquam biberetis,
reliquam pedibus vestris turbabatis :</verse><verse id="19">et oves meæ his quæ conculcata pedibus vestris fuerant, pascebantur :
et quæ pedes vestri turbaverant, hæc bibebant.</verse><verse id="20">Propterea hæc dicit Dominus Deus ad vos :
Ecce ego ipse judico inter pecus pingue et macilentum :</verse><verse id="21">pro eo quod lateribus et humeris impingebatis,
et cornibus vestris ventilabatis omnia infirma pecora,
donec dispergerentur foras,</verse><verse id="22">salvabo gregem meum,
et non erit ultra in rapinam,
et judicabo inter pecus et pecus.</verse><verse id="23">Et suscitabo super eas pastorem unum qui pascat eas,
servum meum David :
ipse pascet eas,
et ipse erit eis in pastorem.</verse><verse id="24">Ego autem Dominus ero eis in Deum,
et servus meus David princeps in medio eorum :
ego Dominus locutus sum.</verse><verse id="25">Et faciam cum eis pactum pacis,
et cessare faciam bestias pessimas de terra :
et qui habitant in deserto,
securi dormient in saltibus.</verse><verse id="26">Et ponam eos in circuitu collis mei benedictionem,
et deducam imbrem in tempore suo :
pluviæ benedictionis erunt.</verse><verse id="27">Et dabit lignum agri fructum suum,
et terra dabit germen suum,
et erunt in terra sua absque timore :
et scient quia ego Dominus,
cum contrivero catenas jugi eorum,
et eruero eos de manu imperantium sibi.</verse><verse id="28">Et non erunt ultra in rapinam in gentibus,
neque bestiæ terræ devorabunt eos :
sed habitabunt confidenter absque ullo terrore.</verse><verse id="29">Et suscitabo eis germen nominatum,
et non erunt ultra imminuti fame in terra,
neque portabunt ultra opprobrium gentium.</verse><verse id="30">Et scient quia ego Dominus Deus eorum cum eis,
et ipsi populus meus domus Israël,
ait Dominus Deus.</verse><verse id="31">Vos autem, greges mei, greges pascuæ meæ,
homines estis :
et ego Dominus Deus vester,
dicit Dominus Deus.</verse></chapter><chapter id="35"><verse id="1">Et factus est sermo Domini ad me, dicens :</verse><verse id="2">Fili hominis, pone faciem tuam adversum montem Seir, et prophetabis de eo, et dices illi :</verse><verse id="3">Hæc dicit Dominus Deus :
Ecce ego ad te, mons Seir :
et extendam manum meam super te,
et dabo te desolatum atque desertum.</verse><verse id="4">Urbes tuas demoliar,
et tu desertus eris :
et scies quia ego Dominus.</verse><verse id="5">Eo quod fueris inimicus sempiternus,
et concluseris filios Israël in manus gladii
in tempore afflictionis eorum,
in tempore iniquitatis extremæ :</verse><verse id="6">propterea vivo ego, dicit Dominus Deus,
quoniam sanguini tradam te,
et sanguis te persequetur :
et cum sanguinem oderis,
sanguis persequetur te.</verse><verse id="7">Et dabo montem Seir desolatum atque desertum,
et auferam de eo euntem et redeuntem.</verse><verse id="8">Et implebo montes ejus occisorum suorum :
in collibus tuis, et in vallibus tuis atque in torrentibus,
interfecti gladio cadent.</verse><verse id="9">In solitudines sempiternas tradam te,
et civitates tuæ non habitabuntur :
et scietis quia ego Dominus Deus.</verse><verse id="10">Eo quod dixeris : Duæ gentes et duæ terræ meæ erunt,
et hæreditate possidebo eas,
cum Dominus esset ibi :</verse><verse id="11">propterea vivo ego, dicit Dominus Deus,
quia faciam juxta iram tuam, et secundum zelum tuum,
quem fecisti odio habens eos :
et notus efficiar per eos, cum te judicavero.</verse><verse id="12">Et scies quia ego Dominus audivi universa opprobria tua
quæ locutus es de montibus Israël, dicens :
Deserti ; nobis ad devorandum dati sunt.</verse><verse id="13">Et insurrexistis super me ore vestro,
et derogastis adversum me verba vestra :
ego audivi.</verse><verse id="14">Hæc dicit Dominus Deus :
Lætante universa terra,
in solitudinem te redigam :</verse><verse id="15">sicuti gavisus es super hæreditatem domus Israël
eo quod fuerit dissipata,
sic faciam tibi :
dissipatus eris, mons Seir, et Idumæa omnis :
et scient quia ego Dominus.</verse></chapter><chapter id="36"><verse id="1">Tu autem, fili hominis, propheta super montes Israël, et dices :
Montes Israël, audite verbum Domini.</verse><verse id="2">Hæc dicit Dominus Deus :
Eo quod dixerit inimicus de vobis : Euge,
altitudines sempiternæ in hæreditatem datæ sunt nobis :</verse><verse id="3">propterea vaticinare, et dic :
Hæc dicit Dominus Deus :
Pro eo quod desolati estis, et conculcati per circuitum,
et facti in hæreditatem reliquis gentibus,
et ascendistis super labium linguæ et opprobrium populi,</verse><verse id="4">propterea, montes Israël, audite verbum Domini Dei.
Hæc dicit Dominus Deus montibus et collibus,
torrentibus, vallibusque et desertis,
parietinis et urbibus derelictis,
quæ depopulatæ sunt et subsannatæ a reliquis gentibus per circuitum.</verse><verse id="5">Propterea hæc dicit Dominus Deus :
Quoniam in igne zeli mei locutus sum de reliquis gentibus,
et de Idumæa universa,
quæ dederunt terram meam sibi in hæreditatem cum gaudio,
et toto corde et ex animo,
et ejecerunt eam ut vastarent :</verse><verse id="6">idcirco vaticinare super humum Israël,
et dices montibus et collibus, jugis et vallibus :
Hæc dicit Dominus Deus :
Ecce ego in zelo meo et in furore meo locutus sum,
eo quod confusionem gentium sustinueritis.</verse><verse id="7">Idcirco hæc dicit Dominus Deus :
Ego levavi manum meam,
ut gentes quæ in circuitu vestro sunt,
ipsæ confusionem suam portent.</verse><verse id="8">Vos autem, montes Israël, ramos vestros germinetis,
et fructum vestrum afferatis populo meo Israël :
prope enim est ut veniat.</verse><verse id="9">Quia ecce ego ad vos, et convertar ad vos :
et arabimini, et accipietis sementem.</verse><verse id="10">Et multiplicabo in vobis homines, omnemque domum Israël :
et habitabuntur civitates, et ruinosa instaurabuntur.</verse><verse id="11">Et replebo vos hominibus et jumentis,
et multiplicabuntur, et crescent :
et habitare vos faciam sicut a principio,
bonisque donabo majoribus quam habuistis ab initio :
et scietis quia ego Dominus.</verse><verse id="12">Et adducam super vos homines, populum meum Israël,
et hæreditate possidebunt te :
et eris eis in hæreditatem,
et non addes ultra ut absque eis sis.</verse><verse id="13">Hæc dicit Dominus Deus :
Pro eo quod dicunt de vobis :
Devoratrix hominum es, et suffocans gentem tuam :</verse><verse id="14">propterea homines non comedes amplius,
et gentem tuam non necabis ultra,
ait Dominus Deus.</verse><verse id="15">Nec auditam faciam in te amplius confusionem gentium,
et opprobrium populorum nequaquam portabis :
et gentem tuam non amittes amplius,
ait Dominus Deus.</verse><verse id="16">Et factum est verbum Domini ad me, dicens :</verse><verse id="17">Fili hominis, domus Israël habitaverunt in humo sua,
et polluerunt eam in viis suis et in studiis suis :
juxta immunditiam menstruatæ facta est via eorum coram me.</verse><verse id="18">Et effudi indignationem meam super eos
pro sanguine quem fuderunt super terram,
et in idolis suis polluerunt eam.</verse><verse id="19">Et dispersi eos in gentes,
et ventilati sunt in terras :
juxta vias eorum et adinventiones eorum judicavi eos.</verse><verse id="20">Et ingressi sunt ad gentes ad quas introierunt :
et polluerunt nomen sanctum meum,
cum diceretur de eis : Populus Domini iste est,
et de terra ejus egressi sunt.</verse><verse id="21">Et peperci nomini sancto meo,
quod polluerat domus Israël in gentibus ad quas ingressi sunt.</verse><verse id="22">Idcirco dices domui Israël :
Hæc dicit Dominus Deus :
Non propter vos ego faciam, domus Israël,
sed propter nomen sanctum meum,
quod polluistis in gentibus ad quas intrastis.</verse><verse id="23">Et sanctificabo nomen meum magnum
quod pollutum est inter gentes,
quod polluistis in medio earum :
ut sciant gentes quia ego Dominus,
ait Dominus exercituum,
cum sanctificatus fuero in vobis coram eis.</verse><verse id="24">Tollam quippe vos de gentibus,
et congregabo vos de universis terris,
et adducam vos in terram vestram.</verse><verse id="25">Et effundam super vos aquam mundam,
et mundabimini ab omnibus inquinamentis vestris,
et ab universis idolis vestris mundabo vos.</verse><verse id="26">Et dabo vobis cor novum,
et spiritum novum ponam in medio vestri :
et auferam cor lapideum de carne vestra,
et dabo vobis cor carneum.</verse><verse id="27">Et spiritum meum ponam in medio vestri :
et faciam ut in præceptis meis ambuletis,
et judicia mea custodiatis et operemini.</verse><verse id="28">Et habitabitis in terra quam dedi patribus vestris :
et eritis mihi in populum,
et ego ero vobis in Deum.</verse><verse id="29">Et salvabo vos ex universis inquinamentis vestris :
et vocabo frumentum et multiplicabo illud,
et non imponam vobis famem.</verse><verse id="30">Et multiplicabo fructum ligni, et genimina agri,
ut non portetis ultra opprobrium famis in gentibus.</verse><verse id="31">Et recordabimini viarum vestrarum pessimarum,
studiorumque non bonorum :
et displicebunt vobis iniquitates vestræ et scelera vestra.</verse><verse id="32">Non propter vos ego faciam, ait Dominus Deus, notum sit vobis :
confundimini, et erubescite super viis vestris, domus Israël.</verse><verse id="33">Hæc dicit Dominus Deus :
In die qua mundavero vos ex omnibus iniquitatibus vestris,
et inhabitari fecero urbes,
et instauravero ruinosa,</verse><verse id="34">et terra deserta fuerit exculta,
quæ quondam erat desolata in oculis omnis viatoris,</verse><verse id="35">dicent : Terra illa inculta facta est ut hortus voluptatis :
et civitates desertæ, et destitutæ atque suffossæ, munitæ sederunt.</verse><verse id="36">Et scient gentes quæcumque derelictæ fuerint in circuitu vestro,
quia ego Dominus ædificavi dissipata, plantavique inculta :
ego Dominus locutus sim, et fecerim.</verse><verse id="37">Hæc dicit Dominus Deus :
Adhuc in hoc invenient me domus Israël, ut faciam eis :
multiplicabo eos sicut gregem hominum,</verse><verse id="38">ut gregem sanctum,
ut gregem Jerusalem in solemnitatibus ejus :
sic erunt civitates desertæ, plenæ gregibus hominum :
et scient quia ego Dominus.</verse></chapter><chapter id="37"><verse id="1">Facta est super me manus Domini, et eduxit me in spiritu Domini, et dimisit me in medio campi qui erat plenus ossibus.</verse><verse id="2">Et circumduxit me per ea in gyro : erant autem multa valde super faciem campi, siccaque vehementer.</verse><verse id="3">Et dixit ad me : Fili hominis, putasne vivent ossa ista ? Et dixi : Domine Deus, tu nosti.</verse><verse id="4">Et dixit ad me : Vaticinare de ossibus istis, et dices eis : Ossa arida, audite verbum Domini.</verse><verse id="5">Hæc dicit Dominus Deus ossibus his : Ecce ego intromittam in vos spiritum, et vivetis.</verse><verse id="6">Et dabo super vos nervos, et succrescere faciam super vos carnes, et superextendam in vobis cutem, et dabo vobis spiritum, et vivetis : et scietis quia ego Dominus.</verse><verse id="7">Et prophetavi sicut præceperat mihi : factus est autem sonitus, prophetante me, et ecce commotio : et accesserunt ossa ad ossa, unumquodque ad juncturam suam.</verse><verse id="8">Et vidi, et ecce super ea nervi et carnes ascenderunt, et extenta est in eis cutis desuper : et spiritum non habebant.</verse><verse id="9">Et dixit ad me : Vaticinare ad spiritum : vaticinare, fili hominis, et dices ad spiritum : Hæc dicit Dominus Deus : A quatuor ventis veni, spiritus, et insuffla super interfectos istos, et reviviscant.</verse><verse id="10">Et prophetavi sicut præceperat mihi : et ingressus est in ea spiritus, et vixerunt : steteruntque super pedes suos, exercitus grandis nimis valde.</verse><verse id="11">Et dixit ad me : Fili hominis, ossa hæc universa, domus Israël est. Ipsi dicunt : Aruerunt ossa nostra, et periit spes nostra, et abscissi sumus.</verse><verse id="12">Propterea vaticinare, et dices ad eos : Hæc dicit Dominus Deus : Ecce ego aperiam tumulos vestros, et educam vos de sepulchris vestris, populus meus, et inducam vos in terram Israël.</verse><verse id="13">Et scietis quia ego Dominus, cum aperuero sepulchra vestra, et eduxero vos de tumulis vestris, popule meus,</verse><verse id="14">et dedero spiritum meum in vobis, et vixeritis : et requiescere vos faciam super humum vestram, et scietis quia ego Dominus locutus sum, et feci, ait Dominus Deus.</verse><verse id="15">Et factus est sermo Domini ad me, dicens :</verse><verse id="16">Et tu, fili hominis, sume tibi lignum unum, et scribe super illud : Judæ, et filiorum Israël sociorum ejus : et tolle lignum alterum, et scribe super illud : Joseph, ligno Ephraim, et cunctæ domui Israël sociorumque ejus.</verse><verse id="17">Et adjunge illa unum ad alterum tibi in lignum unum : et erunt in unionem in manu tua.</verse><verse id="18">Cum autem dixerint ad te filii populi tui, loquentes : Nonne indicas nobis quid in his tibi velis ?</verse><verse id="19">loqueris ad eos : Hæc dicit Dominus Deus : Ecce ego assumam lignum Joseph, quod est in manu Ephraim, et tribus Israël, quæ sunt ei adjunctæ, et dabo eas pariter cum ligno Juda, et faciam eas in lignum unum : et erunt unum in manu ejus.</verse><verse id="20">Erunt autem ligna super quæ scripseris in manu tua in oculis eorum.</verse><verse id="21">Et dices ad eos : Hæc dicit Dominus Deus : Ecce ego assumam filios Israël de medio nationum ad quas abierunt : et congregabo eos undique, et adducam eos ad humum suam.</verse><verse id="22">Et faciam eos in gentem unam in terra in montibus Israël, et rex unus erit omnibus imperans : et non erunt ultra duæ gentes, nec dividentur amplius in duo regna,</verse><verse id="23">neque polluentur ultra in idolis suis, et abominationibus suis, et cunctis iniquitatibus suis : et salvos eos faciam de universis sedibus in quibus peccaverunt, et emundabo eos : et erunt mihi populus, et ego ero eis Deus.</verse><verse id="24">Et servus meus David rex super eos, et pastor unus erit omnium eorum. In judiciis meis ambulabunt, et mandata mea custodient, et facient ea :</verse><verse id="25">et habitabunt super terram quam dedi servo meo Jacob, in qua habitaverunt patres vestri : et habitabunt super eam ipsi, et filii eorum, et filii filiorum eorum, usque in sempiternum : et David servus meus princeps eorum in perpetuum.</verse><verse id="26">Et percutiam illis fœdus pacis : pactum sempiternum erit eis. Et fundabo eos, et multiplicabo, et dabo sanctificationem meam in medio eorum in perpetuum.</verse><verse id="27">Et erit tabernaculum meum in eis : et ero eis Deus, et ipsi erunt mihi populus.</verse><verse id="28">Et scient gentes quia ego Dominus sanctificator Israël, cum fuerit sanctificatio mea in medio eorum in perpetuum.</verse></chapter><chapter id="38"><verse id="1">Et factus est sermo Domini ad me, dicens :</verse><verse id="2">Fili hominis, pone faciem tuam contra Gog, terram Magog, principem capitis Mosoch et Thubal, et vaticinare de eo.</verse><verse id="3">Et dices ad eum :
Hæc dicit Dominus Deus :
Ecce ego ad te, Gog, principem capitis Mosoch et Thubal.</verse><verse id="4">Et circumagam te, et ponam frenum in maxillis tuis :
et educam te, et omnem exercitum tuum,
equos et equites vestitos loricis universos,
multitudinem magnam, hastam et clypeum arripientium et gladium.</verse><verse id="5">Persæ, Æthiopes, et Libyes cum eis,
omnes scutati et galeati.</verse><verse id="6">Gomer et universa agmina ejus,
domus Thogorma, latera aquilonis,
et totum robur ejus, populique multi tecum.</verse><verse id="7">Præpara et instrue te,
et omnem multitudinem tuam quæ coacervata est ad te :
et esto eis in præceptum.</verse><verse id="8">Post dies multos visitaberis :
in novissimo annorum venies ad terram quæ reversa est a gladio,
et congregata est de populis multis ad montes Israël,
qui fuerunt deserti jugiter :
hæc de populis educta est,
et habitabunt in ea confidenter universi.</verse><verse id="9">Ascendens autem quasi tempestas venies,
et quasi nubes, ut operias terram :
tu et omnia agmina tua,
et populi multi tecum.</verse><verse id="10">Hæc dicit Dominus Deus :
In die illa, ascendent sermones super cor tuum,
et cogitabis cogitationem pessimam :</verse><verse id="11">et dices : Ascendam ad terram absque muro :
veniam ad quiescentes habitantesque secure :
hi omnes habitant sine muro ;
vectes et portæ non sunt eis :</verse><verse id="12">ut diripias spolia, et invadas prædam ;
ut inferas manum tuam super eos qui deserti fuerant, et postea restituti,
et super populum qui est congregatus ex gentibus,
qui possidere cœpit et esse habitator umbilici terræ.</verse><verse id="13">Saba, et Dedan, et negotiatores Tharsis,
et omnes leones ejus, dicent tibi :
Numquid ad sumenda spolia tu venis ?
ecce ad diripiendam prædam congregasti multitudinem tuam,
ut tollas argentum et aurum,
et auferas supellectilem atque substantiam,
et diripias manubias infinitas.</verse><verse id="14">Propterea vaticinare, fili hominis, et dices ad Gog :
Hæc dicit Dominus Deus :
Numquid non in die illo,
cum habitaverit populus meus Israël confidenter,
scies ?</verse><verse id="15">Et venies de loco tuo a lateribus aquilonis,
tu et populi multi tecum,
ascensores equorum universi :
cœtus magnus, et exercitus vehemens.</verse><verse id="16">Et ascendes super populum meum Israël
quasi nubes, ut operias terram.
In novissimis diebus eris,
et adducam te super terram meam :
ut sciant gentes me
cum sanctificatus fuero in te in oculis eorum, o Gog !</verse><verse id="17">Hæc dicit Dominus Deus :
Tu ergo ille es, de quo locutus sum in diebus antiquis
in manu servorum meorum prophetarum Israël,
qui prophetaverunt in diebus illorum temporum,
ut adducerem te super eos.</verse><verse id="18">Et erit in die illa,
in die adventus Gog super terram Israël,
ait Dominus Deus,
ascendet indignatio mea in furore meo.</verse><verse id="19">Et in zelo meo, in igne iræ meæ locutus sum,
quia in die illa erit commotio magna super terram Israël :</verse><verse id="20">et commovebuntur a facie mea pisces maris,
et volucres cæli, et bestiæ agri,
et omne reptile quod movetur super humum,
cunctique homines qui sunt super faciem terræ :
et subvertentur montes, et cadent sepes,
et omnis murus corruet in terram.</verse><verse id="21">Et convocabo adversus eum in cunctis montibus meis gladium,
ait Dominus Deus :
gladius uniuscujusque in fratrem suum dirigetur.</verse><verse id="22">Et judicabo eum peste, et sanguine,
et imbre vehementi, et lapidibus immensis :
ignem et sulphur pluam super eum,
et super exercitum ejus,
et super populos multos qui sunt cum eo.</verse><verse id="23">Et magnificabor, et sanctificabor,
et notus ero in oculis multarum gentium :
et scient quia ego Dominus.</verse></chapter><chapter id="39"><verse id="1">Tu autem, fili hominis, vaticinare adversum Gog, et dices :
Hæc dicit Dominus Deus :
Ecce ego super te, Gog,
principem capitis Mosoch et Thubal.</verse><verse id="2">Et circumagam te, et educam te,
et ascendere te faciam de lateribus aquilonis,
et adducam te super montes Israël.</verse><verse id="3">Et percutiam arcum tuum in manu sinistra tua,
et sagittas tuas de manu dextera tua dejiciam.</verse><verse id="4">Super montes Israël cades tu, et omnia agmina tua,
et populi tui qui sunt tecum :
feris, avibus, omnique volatili et bestiis terræ
dedi te ad devorandum.</verse><verse id="5">Super faciem agri cades,
quia ego locutus sum,
ait Dominus Deus.</verse><verse id="6">Et immittam ignem in Magog,
et in his qui habitant in insulis confidenter :
et scient quia ego Dominus.</verse><verse id="7">Et nomen sanctum meum notum faciam in medio populi mei Israël,
et non polluam nomen sanctum meum amplius :
et scient gentes quia ego Dominus, Sanctus Israël.</verse><verse id="8">Ecce venit, et factum est,
ait Dominus Deus :
hæc est dies de qua locutus sum.</verse><verse id="9">Et egredientur habitatores de civitatibus Israël,
et succendent et comburent arma,
clypeum et hastas, arcum et sagittas, et baculos manuum et contos :
et succendent ea igni septem annis.</verse><verse id="10">Et non portabunt ligna de regionibus,
neque succident de saltibus :
quoniam arma succendent igni,
et deprædabuntur eos quibus prædæ fuerant,
et diripient vastatores suos,
ait Dominus Deus.</verse><verse id="11">Et erit in die illa :
dabo Gog locum nominatum sepulchrum in Israël,
vallem viatorum ad orientem maris,
quæ obstupescere faciet prætereuntes :
et sepelient ibi Gog, et omnem multitudinem ejus,
et vocabitur vallis multitudinis Gog.</verse><verse id="12">Et sepelient eos domus Israël,
ut mundent terram septem mensibus.</verse><verse id="13">Sepeliet autem eum omnis populus terræ :
et erit eis nominata dies in qua glorificatus sum,
ait Dominus Deus.</verse><verse id="14">Et viros jugiter constituent lustrantes terram,
qui sepeliant et requirant eos qui remanserant super faciem terræ,
ut emundent eam :
post menses autem septem quærere incipient.</verse><verse id="15">Et circuibunt peragrantes terram :
cumque viderint os hominis, statuent juxta illud titulum,
donec sepeliant illud pollinctores in valle multitudinis Gog.</verse><verse id="16">Nomen autem civitatis Amona :
et mundabunt terram.</verse><verse id="17">Tu ergo, fili hominis, hæc dicit Dominus Deus :
Dic omni volucri, et universis avibus,
cunctisque bestiis agri :
Convenite, properate,
concurrite undique ad victimam meam
quam ego immolo vobis,
victimam grandem super montes Israël,
ut comedatis carnem,
et bibatis sanguinem.</verse><verse id="18">Carnes fortium comedetis,
et sanguinem principum terræ bibetis :
arietum, et agnorum, et hircorum,
taurorumque et altilium, et pinguium omnium.</verse><verse id="19">Et comedetis adipem in saturitatem,
et bibetis sanguinem in ebrietatem,
de victima quam ego immolabo vobis :</verse><verse id="20">et saturabimini super mensam meam
de equo, et equite forti,
et de universis viris bellatoribus,
ait Dominus Deus.</verse><verse id="21">Et ponam gloriam meam in gentibus :
et videbunt omnes gentes judicium meum quod fecerim,
et manum meam quam posuerim super eos.</verse><verse id="22">Et scient domus Israël quia ego Dominus Deus eorum,
a die illa et deinceps.</verse><verse id="23">Et scient gentes quoniam in iniquitate sua capta sit domus Israël,
eo quod dereliquerint me,
et absconderim faciem meam ab eis,
et tradiderim eos in manus hostium,
et ceciderint in gladio universi.</verse><verse id="24">Juxta immunditiam eorum et scelus feci eis,
et abscondi faciem meam ab illis.</verse><verse id="25">Propterea hæc dicit Dominus Deus :
Nunc reducam captivitatem Jacob,
et miserebor omnis domus Israël,
et assumam zelum pro nomine sancto meo.</verse><verse id="26">Et portabunt confusionem suam,
et omnem prævaricationem qua prævaricati sunt in me,
cum habitaverint in terra sua confidenter,
neminem formidantes :</verse><verse id="27">et reduxero eos de populis,
et congregavero de terris inimicorum suorum,
et sanctificatus fuero in eis,
in oculis gentium plurimarum.</verse><verse id="28">Et scient quia ego Dominus Deus eorum,
eo quod transtulerim eos in nationes,
et congregaverim eos super terram suam,
et non dereliquerim quemquam ex eis ibi.</verse><verse id="29">Et non abscondam ultra faciem meam ab eis,
eo quod effuderim spiritum meum super omnem domum Israël,
ait Dominus Deus.</verse></chapter><chapter id="40"><verse id="1">In vigesimo quinto anno transmigrationis nostræ, in exordio anni, decima mensis, quartodecimo anno postquam percussa est civitas, in ipsa hac die, facta est super me manus Domini, et adduxit me illuc.</verse><verse id="2">In visionibus Dei adduxit me in terram Israël, et dimisit me super montem excelsum nimis, super quem erat quasi ædificium civitatis vergentis ad austrum.</verse><verse id="3">Et introduxit me illuc : et ecce vir cujus erat species quasi species æris, et funiculus lineus in manu ejus, et calamus mensuræ in manu ejus : stabat autem in porta.</verse><verse id="4">Et locutus est ad me idem vir : Fili hominis, vide oculis tuis, et auribus tuis audi, et pone cor tuum in omnia quæ ego ostendam tibi, quia ut ostendantur tibi adductus es huc. Annuntia omnia quæ tu vides domui Israël.</verse><verse id="5">Et ecce murus forinsecus in circuitu domus undique : et in manu viri calamus mensuræ sex cubitorum et palmo : et mensus est latitudinem ædificii calamo uno, altitudinem quoque calamo uno.</verse><verse id="6">Et venit ad portam quæ respiciebat viam orientalem, et ascendit per gradus ejus : et mensus est limen portæ calamo uno latitudinem, id est, limen unum calamo uno in latitudine.</verse><verse id="7">Et thalamum uno calamo in longum, et uno calamo in latum : et inter thalamos, quinque cubitos.</verse><verse id="8">Et limen portæ, juxta vestibulum portæ intrinsecus, calamo uno.</verse><verse id="9">Et mensus est vestibulum portæ octo cubitorum, et frontem ejus duobus cubitis : vestibulum autem portæ erat intrinsecus.</verse><verse id="10">Porro thalami portæ ad viam orientalem, tres hinc et tres inde : mensura una trium, et mensura una frontium ex utraque parte.</verse><verse id="11">Et mensus est latitudinem liminis portæ decem cubitorum, et longitudinem portæ tredecim cubitorum.</verse><verse id="12">Et marginem ante thalamos, cubiti unius, et cubitus unus finis utrimque : thalami autem sex cubitorum erant hinc et inde.</verse><verse id="13">Et mensus est portam a tecto thalami usque ad tectum ejus, latitudinem viginti quinque cubitorum, ostium contra ostium.</verse><verse id="14">Et fecit frontes per sexaginta cubitos, et ad frontem atrium portæ undique per circuitum.</verse><verse id="15">Et ante faciem portæ quæ pertingebat usque ad faciem vestibuli portæ interioris, quinquaginta cubitos.</verse><verse id="16">Et fenestras obliquas in thalamis et in frontibus eorum, quæ erant intra portam undique per circuitum : similiter autem erant et in vestibulis fenestræ per gyrum intrinsecus, et ante frontes pictura palmarum.</verse><verse id="17">Et eduxit me ad atrium exterius : et ecce gazophylacia, et pavimentum stratum lapide in atrio per circuitum : triginta gazophylacia in circuitu pavimenti.</verse><verse id="18">Et pavimentum in fronte portarum, secundum longitudinem portarum erat inferius.</verse><verse id="19">Et mensus est latitudinem a facie portæ inferioris usque ad frontem atrii interioris extrinsecus : centum cubitos ad orientem et ad aquilonem.</verse><verse id="20">Portam quoque quæ respiciebat viam aquilonis atrii exterioris, mensus est tam in longitudine quam in latitudine.</verse><verse id="21">Et thalamos ejus tres hinc et tres inde, et frontem ejus et vestibulum ejus secundum mensuram portæ prioris, quinquaginta cubitorum longitudinem ejus, et latitudinem viginti quinque cubitorum.</verse><verse id="22">Fenestræ autem ejus, et vestibulum, et sculpturæ secundum mensuram portæ quæ respiciebat ad orientem : et septem graduum erat ascensus ejus, et vestibulum ante eam.</verse><verse id="23">Et porta atrii interioris contra portam aquilonis et orientalem : et mensus est a porta usque ad portam centum cubitos.</verse><verse id="24">Et eduxit me ad viam australem : et ecce porta quæ respiciebat ad austrum : et mensus est frontem ejus et vestibulum ejus juxta mensuras superiores.</verse><verse id="25">Et fenestras ejus, et vestibula in circuitu, sicut fenestras ceteras : quinquaginta cubitorum longitudine, et latitudine viginti quinque cubitorum.</verse><verse id="26">Et in gradibus septem ascendebatur ad eam, et vestibulum ante fores ejus : et cælatæ palmæ erant, una hinc, et altera inde, in fronte ejus.</verse><verse id="27">Et porta atrii interioris in via australi : et mensus est a porta usque ad portam in via australi, centum cubitos.</verse><verse id="28">Et introduxit me in atrium interius ad portam australem : et mensus est portam juxta mensuras superiores.</verse><verse id="29">Thalamum ejus, et frontem ejus, et vestibulum ejus eisdem mensuris, et fenestras ejus, et vestibulum ejus in circuitu, quinquaginta cubitos longitudinis, et latitudinis viginti quinque cubitos.</verse><verse id="30">Et vestibulum per gyrum longitudine viginti quinque cubitorum, et latitudine quinque cubitorum :</verse><verse id="31">et vestibulum ejus ad atrium exterius, et palmas ejus in fronte : et octo gradus erant quibus ascendebatur per eam.</verse><verse id="32">Et introduxit me in atrium interius, per viam orientalem : et mensus est portam secundum mensuras superiores.</verse><verse id="33">Thalamum ejus, et frontem ejus, et vestibulum ejus, sicut supra : et fenestras ejus, et vestibula ejus in circuitu, longitudine quinquaginta cubitorum, et latitudine viginti quinque cubitorum.</verse><verse id="34">Et vestibulum ejus, id est, atrii exterioris, et palmæ cælatæ in fronte ejus, hinc et inde : et in octo gradibus ascensus ejus.</verse><verse id="35">Et introduxit me ad portam quæ respiciebat ad aquilonem : et mensus est secundum mensuras superiores.</verse><verse id="36">Thalamum ejus, et frontem ejus, et vestibulum ejus, et fenestras ejus per circuitum, longitudine quinquaginta cubitorum, et latitudine viginti quinque cubitorum.</verse><verse id="37">Et vestibulum ejus respiciebat ad atrium exterius : et cælatura palmarum in fronte ejus, hinc et inde : et in octo gradibus ascensus ejus.</verse><verse id="38">Et per singula gazophylacia ostium in frontibus portarum : ibi lavabant holocaustum.</verse><verse id="39">Et in vestibulo portæ, duæ mensæ hinc, et duæ mensæ inde, ut immoletur super eas holocaustum, et pro peccato et pro delicto.</verse><verse id="40">Et ad latus exterius, quod ascendit ad ostium portæ quæ pergit ad aquilonem, duæ mensæ : et ad latus alterum, ante vestibulum portæ, duæ mensæ :</verse><verse id="41">quatuor mensæ hinc, et quatuor mensæ inde : per latera portæ octo mensæ erant, super quas immolabant.</verse><verse id="42">Quatuor autem mensæ ad holocaustum de lapidibus quadris exstructæ, longitudine cubiti unius et dimidii, et latitudine cubiti unius et dimidii, et altitudine cubiti unius : super quas ponant vasa in quibus immolatur holocaustum et victima.</verse><verse id="43">Et labia earum palmi unius, reflexa intrinsecus per circuitum : super mensas autem carnes oblationis.</verse><verse id="44">Et extra portam interiorem, gazophylacia cantorum in atrio interiori, quod erat in latere portæ respicientis ad aquilonem : et facies eorum contra viam australem : una ex latere portæ orientalis, quæ respiciebat ad viam aquilonis.</verse><verse id="45">Et dixit ad me : Hoc est gazophylacium quod respicit viam meridianam : sacerdotum erit, qui excubant in custodiis templi.</verse><verse id="46">Porro gazophylacium quod respicit ad viam aquilonis, sacerdotum erit, qui excubant ad ministerium altaris : isti sunt filii Sadoc, qui accedunt de filiis Levi ad Dominum ut ministrent ei.</verse><verse id="47">Et mensus est atrium longitudine centum cubitorum, et latitudine centum cubitorum per quadrum : et altare ante faciem templi.</verse><verse id="48">Et introduxit me in vestibulum templi : et mensus est vestibulum quinque cubitis hinc, et quinque cubitis inde : et latitudinem portæ trium cubitorum hinc, et trium cubitorum inde.</verse><verse id="49">Longitudinem autem vestibuli viginti cubitorum, et latitudinem undecim cubitorum, et octo gradibus ascendebatur ad eam. Et columnæ erant in frontibus : una hinc, et altera inde.</verse></chapter><chapter id="41"><verse id="1">Et introduxit me in templum, et mensus est frontes : sex cubitos latitudinis hinc, et sex cubitos latitudinis inde, latitudinem tabernaculi.</verse><verse id="2">Et latitudo portæ decem cubitorum erat : et latera portæ, quinque cubitis hinc, et quinque cubitis inde : et mensus est longitudinem ejus quadraginta cubitorum, et latitudinem viginti cubitorum.</verse><verse id="3">Et introgressus intrinsecus, mensus est in fronte portæ duos cubitos : et portam, sex cubitorum : et latitudinem portæ septem cubitorum.</verse><verse id="4">Et mensus est longitudinem ejus viginti cubitorum, et latitudinem ejus viginti cubitorum, ante faciem templi. Et dixit ad me : Hoc est Sanctum sanctorum.</verse><verse id="5">Et mensus est parietem domus sex cubitorum : et latitudinem lateris quatuor cubitorum undique per circuitum domus.</verse><verse id="6">Latera autem, latus ad latus, bis triginta tria : et erant eminentia, quæ ingrederentur per parietem domus, in lateribus per circuitum, ut continerent, et non attingerent parietem templi.</verse><verse id="7">Et platea erat in rotundum, ascendens sursum per cochleam, et in cœnaculum templi deferebat per gyrum : idcirco latius erat templum in superioribus : et sic de inferioribus ascendebatur ad superiora in medium.</verse><verse id="8">Et vidi in domo altitudinem per circuitum, fundata latera ad mensuram calami sex cubitorum spatio :</verse><verse id="9">et latitudinem per parietem lateris forinsecus quinque cubitorum : et erat interior domus in lateribus domus.</verse><verse id="10">Et inter gazophylacia latitudinem viginti cubitorum in circuitu domus undique,</verse><verse id="11">et ostium lateris ad orationem : ostium unum ad viam aquilonis, et ostium unum ad viam australem : et latitudinem loci ad orationem, quinque cubitorum in circuitu.</verse><verse id="12">Et ædificium, quod erat separatum, versumque ad viam respicientem ad mare, latitudinis septuaginta cubitorum : paries autem ædificii, quinque cubitorum latitudinis per circuitum : et longitudo ejus nonaginta cubitorum.</verse><verse id="13">Et mensus est domus longitudinem, centum cubitorum : et quod separatum erat ædificium, et parietes ejus, longitudinis centum cubitorum.</verse><verse id="14">Latitudo autem ante faciem domus, et ejus quod erat separatum contra orientem, centum cubitorum.</verse><verse id="15">Et mensus est longitudinem ædificii contra faciem ejus, quod erat separatum ad dorsum : ethecas ex utraque parte centum cubitorum : et templum interius, et vestibula atrii.</verse><verse id="16">Limina, et fenestras obliquas, et ethecas in circuitu per tres partes, contra uniuscujusque limen, stratumque ligno per gyrum in circuitu : terra autem usque ad fenestras, et fenestræ clausæ super ostia.</verse><verse id="17">Et usque ad domum interiorem, et forinsecus per omnem parietem in circuitu, intrinsecus et forinsecus, ad mensuram.</verse><verse id="18">Et fabrefacta cherubim et palmæ : et palma inter cherub et cherub, duasque facies habebat cherub.</verse><verse id="19">Faciem hominis juxta palmam ex hac parte, et faciem leonis juxta palmam ex alia parte : expressam per omnem domum in circuitu.</verse><verse id="20">De terra usque ad superiora portæ, cherubim et palmæ cælatæ erant in pariete templi.</verse><verse id="21">Limen quadrangulum, et facies sanctuarii, aspectus contra aspectum.</verse><verse id="22">Altaris lignei trium cubitorum altitudo, et longitudo ejus duorum cubitorum : et anguli ejus, et longitudo ejus, et parietes ejus lignei. Et locutus est ad me : Hæc est mensa coram Domino.</verse><verse id="23">Et duo ostia erant in templo et in sanctuario.</verse><verse id="24">Et in duobus ostiis ex utraque parte bina erant ostiola quæ in se invicem plicabantur : bina enim ostia erant ex utraque parte ostiorum.</verse><verse id="25">Et cælata erant in ipsis ostiis templi cherubim, et sculpturæ palmarum, sicut in parietibus quoque expressæ erant : quam ob rem et grossiora erant ligna in vestibuli fronte forinsecus.</verse><verse id="26">Super quæ fenestræ obliquæ, et similitudo palmarum hinc atque inde in humerulis vestibuli, secundum latera domus, latitudinemque parietum.</verse></chapter><chapter id="42"><verse id="1">Et eduxit me in atrium exterius, per viam ducentem ad aquilonem, et introduxit me in gazophylacium quod erat contra separatum ædificium, et contra ædem vergentem ad aquilonem.</verse><verse id="2">In facie longitudinis, centum cubitos ostii aquilonis, et latitudinis quinquaginta cubitos,</verse><verse id="3">contra viginti cubitos atrii interioris, et contra pavimentum stratum lapide atrii exterioris, ubi erat porticus juncta porticui triplici.</verse><verse id="4">Et ante gazophylacia deambulatio decem cubitorum latitudinis, ad interiora respiciens viæ cubiti unius. Et ostia eorum ad aquilonem :</verse><verse id="5">ubi erant gazophylacia in superioribus humiliora, quia supportabant porticus quæ ex illis eminebant de inferioribus, et de mediis ædificii.</verse><verse id="6">Tristega enim erant, et non habebant columnas, sicut erant columnæ atriorum : propterea eminebant de inferioribus, et de mediis a terra cubitis quinquaginta.</verse><verse id="7">Et peribolus exterior secundum gazophylacia, quæ erant in via atrii exterioris ante gazophylacia : longitudo ejus quinquaginta cubitorum :</verse><verse id="8">quia longitudo erat gazophylaciorum atrii exterioris quinquaginta cubitorum, et longitudo ante faciem templi, centum cubitorum.</verse><verse id="9">Et erat subter gazophylacia hæc introitus ab oriente, ingredientium in ea de atrio exteriori.</verse><verse id="10">In latitudine periboli atrii quod erat contra viam orientalem, in faciem ædificii separati, et erant ante ædificium gazophylacia.</verse><verse id="11">Et via ante faciem eorum, juxta similitudinem gazophylaciorum quæ erant in via aquilonis : secundum longitudinem eorum, sic et latitudo eorum, et omnis introitus eorum, et similitudines, et ostia eorum.</verse><verse id="12">Secundum ostia gazophylaciorum, quæ erant in via respiciente ad notum : ostium in capite viæ, quæ via erat ante vestibulum separatum per viam orientalem ingredientibus.</verse><verse id="13">Et dixit ad me : Gazophylacia aquilonis, et gazophylacia austri, quæ sunt ante ædificium separatum, hæc sunt gazophylacia sancta, in quibus vescuntur sacerdotes qui appropinquant ad Dominum in Sancta sanctorum : ibi ponent Sancta sanctorum et oblationem pro peccato et pro delicto : locus enim sanctus est.</verse><verse id="14">Cum autem ingressi fuerint sacerdotes, non egredientur de sanctis in atrium exterius : et ibi reponent vestimenta sua in quibus ministrant, quia sancta sunt, vestienturque vestimentis aliis : et sic procedent ad populum.</verse><verse id="15">Cumque complesset mensuras domus interioris, eduxit me per viam portæ quæ respiciebat ad viam orientalem : et mensus est eam undique per circuitum.</verse><verse id="16">Mensus est autem contra ventum orientalem calamo mensuræ, quingentos calamos in calamo mensuræ per circuitum.</verse><verse id="17">Et mensus est contra ventum aquilonis quingentos calamos in calamo mensuræ per gyrum.</verse><verse id="18">Et ad ventum australem mensus est quingentos calamos in calamo mensuræ per circuitum.</verse><verse id="19">Et ad ventum occidentalem mensus est quingentos calamos in calamo mensuræ.</verse><verse id="20">Per quatuor ventos mensus est murum ejus undique per circuitum, longitudinem quingentorum cubitorum, et latitudinem quingentorum cubitorum, dividentem inter sanctuarium et vulgi locum.</verse></chapter><chapter id="43"><verse id="1">Et duxit me ad portam quæ respiciebat ad viam orientalem.</verse><verse id="2">Et ecce gloria Dei Israël ingrediebatur per viam orientalem : et vox erat ei quasi vox aquarum multarum, et terra splendebat a majestate ejus.</verse><verse id="3">Et vidi visionem secundum speciem quam videram quando venit ut disperderet civitatem, et species secundum aspectum quem videram juxta fluvium Chobar : et cecidi super faciem meam.</verse><verse id="4">Et majestas Domini ingressa est templum per viam portæ quæ respiciebat ad orientem.</verse><verse id="5">Et elevavit me spiritus, et introduxit me in atrium interius : et ecce repleta erat gloria Domini domus.</verse><verse id="6">Et audivi loquentem ad me de domo : et vir qui stabat juxta me</verse><verse id="7">dixit ad me : Fili hominis, locus solii mei, et locus vestigiorum pedum meorum, ubi habito in medio filiorum Israël in æternum : et non polluent ultra domus Israël nomen sanctum meum, ipsi et reges eorum, in fornicationibus suis, et in ruinis regum suorum, et in excelsis.</verse><verse id="8">Qui fabricati sunt limen suum juxta limen meum, et postes suos juxta postes meos, et murus erat inter me et eos : et polluerunt nomen sanctum meum in abominationibus quas fecerunt : propter quod consumpsi eos in ira mea.</verse><verse id="9">Nunc ergo repellant procul fornicationem suam et ruinas regum suorum a me, et habitabo in medio eorum semper.</verse><verse id="10">Tu autem, fili hominis, ostende domui Israël templum, et confundantur ab iniquitatibus suis, et metiantur fabricam,</verse><verse id="11">et erubescant ex omnibus quæ fecerunt. Figuram domus, et fabricæ ejus, exitus et introitus, et omnem descriptionem ejus, et universa præcepta ejus, cunctumque ordinem ejus, et omnes leges ejus ostende eis, et scribes in oculis eorum, ut custodiant omnes descriptiones ejus, et præcepta illius, et faciant ea.</verse><verse id="12">Ista est lex domus in summitate montis : omnis finis ejus in circuitu, Sanctum sanctorum est. Hæc est ergo lex domus.</verse><verse id="13">Istæ autem mensuræ altaris in cubito verissimo, qui habebat cubitum et palmum : in sinu ejus erat cubitus, et cubitus in latitudine : et definitio ejus usque ad labium ejus, et in circuitu palmus unus : hæc quoque erat fossa altaris.</verse><verse id="14">Et de sinu terræ usque ad crepidinem novissimam duo cubiti, et latitudo cubiti unius : et a crepidine minore usque ad crepidinem majorem quatuor cubiti, et latitudo cubiti unius.</verse><verse id="15">Ipse autem ariel quatuor cubitorum, et ab ariel usque ad sursum cornua quatuor.</verse><verse id="16">Et ariel duodecim cubitorum in longitudine per duodecim cubitos latitudinis, quadrangulatum æquis lateribus.</verse><verse id="17">Et crepido quatuordecim cubitorum longitudinis per quatuordecim cubitos latitudinis in quatuor angulis ejus : et corona in circuitu ejus dimidii cubiti, et sinus ejus unius cubiti per circuitum : gradus autem ejus versi ad orientem.</verse><verse id="18">Et dixit ad me : Fili hominis, hæc dicit Dominus Deus : Hi sunt ritus altaris, in quacumque die fuerit fabricatum, ut offeratur super illud holocaustum, et effundatur sanguis.</verse><verse id="19">Et dabis sacerdotibus et Levitis qui sunt de semine Sadoc, qui accedunt ad me, ait Dominus Deus, ut offerant mihi vitulum de armento pro peccato.</verse><verse id="20">Et assumens de sanguine ejus, pones super quatuor cornua ejus, et super quatuor angulos crepidinis, et super coronam in circuitu : et mundabis illud et expiabis.</verse><verse id="21">Et tolles vitulum qui oblatus fuerit pro peccato, et combures eum in separato loco domus, extra sanctuarium.</verse><verse id="22">Et in die secunda offeres hircum caprarum immaculatum pro peccato : et expiabunt altare sicut expiaverunt in vitulo.</verse><verse id="23">Cumque compleveris expians illud, offeres vitulum de armento immaculatum, et arietem de grege immaculatum.</verse><verse id="24">Et offeres eos in conspectu Domini : et mittent sacerdotes super eos sal, et offerent eos holocaustum Domino.</verse><verse id="25">Septem diebus facies hircum pro peccato quotidie : et vitulum de armento, et arietem de pecoribus immaculatos offerent.</verse><verse id="26">Septem diebus expiabunt altare et mundabunt illud, et implebunt manum ejus.</verse><verse id="27">Expletis autem diebus, in die octava et ultra, facient sacerdotes super altare holocausta vestra, et quæ pro pace offerunt : et placatus ero vobis, ait Dominus Deus.</verse></chapter><chapter id="44"><verse id="1">Et convertit me ad viam portæ sanctuarii exterioris, quæ respiciebat ad orientem : et erat clausa.</verse><verse id="2">Et dixit Dominus ad me : Porta hæc clausa erit : non aperietur, et vir non transibit per eam, quoniam Dominus Deus Israël ingressus est per eam : eritque clausa</verse><verse id="3">principi. Princeps ipse sedebit in ea, ut comedat panem coram Domino : per viam portæ vestibuli ingredietur, et per viam ejus egredietur.</verse><verse id="4">Et adduxit me per viam portæ aquilonis in conspectu domus : et vidi, et ecce implevit gloria Domini domum Domini : et cecidi in faciem meam.</verse><verse id="5">Et dixit ad me Dominus : Fili hominis, pone cor tuum, et vide oculis tuis, et auribus tuis audi omnia quæ ego loquor ad te de universis cæremoniis domus Domini, et de cunctis legibus ejus : et pones cor tuum in viis templi per omnes exitus sanctuarii.</verse><verse id="6">Et dices ad exasperantem me domum Israël : Hæc dicit Dominus Deus : Sufficiant vobis omnia scelera vestra, domus Israël :</verse><verse id="7">eo quod inducitis filios alienos incircumcisos corde, et incircumcisos carne, ut sint in sanctuario meo, et polluant domum meam : et offertis panes meos, adipem et sanguinem, et dissolvitis pactum meum in omnibus sceleribus vestris.</verse><verse id="8">Et non servastis præcepta sanctuarii mei, et posuistis custodes observationum mearum in sanctuario meo vobismetipsis.</verse><verse id="9">Hæc dicit Dominus Deus : Omnis alienigena incircumcisus corde, et incircumcisus carne, non ingredietur sanctuarium meum : omnis filius alienus qui est in medio filiorum Israël.</verse><verse id="10">Sed et Levitæ qui longe recesserunt a me in errore filiorum Israël, et erraverunt a me post idola sua, et portaverunt iniquitatem suam,</verse><verse id="11">erunt in sanctuario meo æditui, et janitores portarum domus, et ministri domus : ipsi mactabunt holocausta et victimas populi, et ipsi stabunt in conspectu eorum ut ministrent eis.</verse><verse id="12">Pro eo quod ministraverunt illis in conspectu idolorum suorum, et facti sunt domui Israël in offendiculum iniquitatis : idcirco levavi manum meam super eos, ait Dominus Deus, et portabunt iniquitatem suam.</verse><verse id="13">Et non appropinquabunt ad me ut sacerdotio fungantur mihi, neque accedent ad omne sanctuarium meum juxta Sancta sanctorum : sed portabunt confusionem suam, et scelera sua quæ fecerunt.</verse><verse id="14">Et dabo eos janitores domus in omni ministerio ejus, et in universis quæ fient in ea.</verse><verse id="15">Sacerdotes autem et Levitæ, filii Sadoc, qui custodierunt cæremonias sanctuarii mei, cum errarent filii Israël a me, ipsi accedent ad me ut ministrent mihi : et stabunt in conspectu meo, ut offerant mihi adipem et sanguinem, ait Dominus Deus.</verse><verse id="16">Ipsi ingredientur sanctuarium meum, et ipsi accedent ad mensam meam, ut ministrent mihi, et custodiant cæremonias meas.</verse><verse id="17">Cumque ingredientur portas atrii interioris, vestibus lineis induentur : nec ascendet super eos quidquam laneum, quando ministrant in portis atrii interioris et intrinsecus.</verse><verse id="18">Vittæ lineæ erunt in capitibus eorum, et feminalia linea erunt in lumbis eorum, et non accingentur in sudore.</verse><verse id="19">Cumque egredientur atrium exterius ad populum, exuent se vestimentis suis in quibus ministraverant, et reponent ea in gazophylacio sanctuarii : et vestient se vestimentis aliis, et non sanctificabunt populum in vestibus suis.</verse><verse id="20">Caput autem suum non radent, neque comam nutrient : sed tondentes attondent capita sua.</verse><verse id="21">Et vinum non bibet omnis sacerdos, quando ingressurus est atrium interius.</verse><verse id="22">Et viduam et repudiatam non accipient uxores, sed virgines de semine domus Israël : sed et viduam quæ fuerit vidua a sacerdote, accipient.</verse><verse id="23">Et populum meum docebunt quid sit inter sanctum et pollutum, et inter mundum et immundum ostendent eis.</verse><verse id="24">Et cum fuerit controversia, stabunt in judiciis meis, et judicabunt : leges meas et præcepta mea in omnibus solemnitatibus meis custodient, et sabbata mea sanctificabunt.</verse><verse id="25">Et ad mortuum hominem non ingredientur, ne polluantur, nisi ad patrem et matrem, et filium et filiam, et fratrem, et sororem quæ alterum virum non habuerit : in quibus contaminabuntur.</verse><verse id="26">Et postquam fuerit emundatus, septem dies numerabuntur ei.</verse><verse id="27">Et in die introitus sui in sanctuarium ad atrium interius, ut ministret mihi in sanctuario, offeret pro peccato suo, ait Dominus Deus.</verse><verse id="28">Non erit autem eis hæreditas : ego hæreditas eorum. Et possessionem non dabitis eis in Israël : ego enim possessio eorum.</verse><verse id="29">Victimam et pro peccato et pro delicto ipsi comedent, et omne votum in Israël ipsorum erit.</verse><verse id="30">Et primitiva omnium primogenitorum, et omnia libamenta ex omnibus quæ offeruntur, sacerdotum erunt : et primitiva ciborum vestrorum dabitis sacerdoti, ut reponat benedictionem domui tuæ.</verse><verse id="31">Omne morticinum, et captum a bestia, de avibus et de pecoribus, non comedent sacerdotes.</verse></chapter><chapter id="45"><verse id="1">Cumque cœperitis terram dividere sortito, separate primitias Domino, sanctificatum de terra, longitudine viginti quinque millia, et latitudine decem millia : sanctificatum erit in omni termino ejus per circuitum.</verse><verse id="2">Et erit ex omni parte sanctificatum quingentos per quingentos, quadrifariam per circuitum, et quinquaginta cubitis in suburbana ejus per gyrum.</verse><verse id="3">Et a mensura ista mensurabis longitudinem viginti quinque millium, et latitudinem decem millium : et in ipso erit templum, Sanctumque sanctorum.</verse><verse id="4">Sanctificatum de terra erit sacerdotibus ministris sanctuarii, qui accedunt ad ministerium Domini : et erit eis locus in domos, et in sanctuarium sanctitatis.</verse><verse id="5">Viginti quinque autem millia longitudinis, et decem millia latitudinis erunt Levitis qui ministrant domui : ipsi possidebunt viginti gazophylacia.</verse><verse id="6">Et possessionem civitatis dabitis quinque millia latitudinis, et longitudinis viginti quinque millia, secundum separationem sanctuarii, omni domui Israël.</verse><verse id="7">Principi quoque hinc et inde in separationem sanctuarii, et in possessionem civitatis, contra faciem separationis sanctuarii, et contra faciem possessionis urbis, a latere maris usque ad mare, et a latere orientis usque ad orientem : longitudinis autem juxta unamquamque partem, a termino occidentali usque ad terminum orientalem.</verse><verse id="8">De terra erit ei possessio in Israël, et non depopulabuntur ultra principes populum meum : sed terram dabunt domui Israël secundum tribus eorum.</verse><verse id="9">Hæc dicit Dominus Deus : Sufficiat vobis, principes Israël : iniquitatem et rapinas intermittite, et judicium et justitiam facite : separate confinia vestra a populo meo, ait Dominus Deus.</verse><verse id="10">Statera justa, et ephi justum, et batus justus erit vobis.</verse><verse id="11">Ephi et batus æqualia et unius mensuræ erunt, ut capiat decimam partem cori batus, et decimam partem cori ephi : juxta mensuram cori erit æqua libratio eorum.</verse><verse id="12">Siclus autem viginti obolos habet : porro viginti sicli, et viginti quinque sicli, et quindecim sicli, mnam faciunt.</verse><verse id="13">Et hæ sunt primitiæ quas tolletis : sextam partem ephi de coro frumenti, et sextam partem ephi de coro hordei.</verse><verse id="14">Mensura quoque olei, batus olei, decima pars cori est : et decem bati corum faciunt, quia decem bati implent corum.</verse><verse id="15">Et arietem unum de grege ducentorum, de his quæ nutriunt Israël, in sacrificium, et in holocaustum, et in pacifica, ad expiandum pro eis, ait Dominus Deus.</verse><verse id="16">Omnis populus terræ tenebitur primitiis his principi in Israël.</verse><verse id="17">Et super principem erunt holocausta, et sacrificium, et libamina, in solemnitatibus, et in calendis, et in sabbatis, et in universis solemnitatibus domus Israël : ipse faciet pro peccato sacrificium, et holocaustum, et pacifica, ad expiandum pro domo Israël.</verse><verse id="18">Hæc dicit Dominus Deus : In primo mense, una mensis, sumes vitulum de armento immaculatum, et expiabis sanctuarium.</verse><verse id="19">Et tollet sacerdos de sanguine quod erit pro peccato, et ponet in postibus domus, et in quatuor angulis crepidinis altaris, et in postibus portæ atrii interioris.</verse><verse id="20">Et sic facies in septima mensis, pro unoquoque qui ignoravit, et errore deceptus est : et expiabis pro domo.</verse><verse id="21">In primo mense, quartadecima die mensis, erit vobis Paschæ solemnitas : septem diebus azyma comedentur.</verse><verse id="22">Et faciet princeps in die illa, pro se et pro universo populo terræ, vitulum pro peccato.</verse><verse id="23">Et in septem dierum solemnitate faciet holocaustum Domino, septem vitulos et septem arietes immaculatos, quotidie septem diebus : et pro peccato hircum caprarum quotidie.</verse><verse id="24">Et sacrificium ephi per vitulum, et ephi per arietem faciet, et olei hin per singula ephi.</verse><verse id="25">Septimo mense, quintadecima die mensis, in solemnitate, faciet sicut supra dicta sunt per septem dies, tam pro peccato quam pro holocausto, et in sacrificio, et in oleo.</verse></chapter><chapter id="46"><verse id="1">Hæc dicit Dominus Deus : Porta atrii interioris quæ respicit ad orientem, erit clausa sex diebus in quibus opus fit : die autem sabbati aperietur, sed et in die calendarum aperietur.</verse><verse id="2">Et intrabit princeps per viam vestibuli portæ deforis, et stabit in limine portæ : et facient sacerdotes holocaustum ejus, et pacifica ejus : et adorabit super limen portæ, et egredietur : porta autem non claudetur usque ad vesperam.</verse><verse id="3">Et adorabit populus terræ ad ostium portæ illius in sabbatis et in calendis coram Domino.</verse><verse id="4">Holocaustum autem hoc offeret princeps Domino : in die sabbati, sex agnos immaculatos, et arietem immaculatum,</verse><verse id="5">et sacrificium ephi per arietem, in agnis autem sacrificium quod dederit manus ejus, et olei hin per singula ephi.</verse><verse id="6">In die autem calendarum vitulum de armento immaculatum, et sex agni et arietes immaculati erunt.</verse><verse id="7">Et ephi per vitulum, ephi quoque per arietem faciet sacrificium : de agnis autem sicut invenerit manus ejus, et olei hin per singula ephi.</verse><verse id="8">Cumque ingressurus est princeps, per viam vestibuli portæ ingrediatur, et per eamdem viam exeat.</verse><verse id="9">Et cum intrabit populus terræ in conspectu Domini in solemnitatibus, qui ingreditur per portam aquilonis ut adoret, egrediatur per viam portæ meridianæ : porro qui ingreditur per viam portæ meridianæ, egrediatur per viam portæ aquilonis. Non revertetur per viam portæ per quam ingressus est, sed e regione illius egredietur.</verse><verse id="10">Princeps autem in medio eorum cum ingredientibus ingredietur, et cum egredientibus egredietur.</verse><verse id="11">Et in nundinis, et in solemnitatibus, erit sacrificium ephi per vitulum, et ephi per arietem : agnis autem erit sacrificium sicut invenerit manus ejus, et olei hin per singula ephi.</verse><verse id="12">Cum autem fecerit princeps spontaneum holocaustum, aut pacifica voluntaria Domino, aperietur ei porta quæ respicit ad orientem, et faciet holocaustum suum et pacifica sua, sicut fieri solet in die sabbati : et egredietur, claudeturque porta postquam exierit.</verse><verse id="13">Et agnum ejusdem anni immaculatum faciet holocaustum quotidie Domino : semper mane faciet illud.</verse><verse id="14">Et faciet sacrificium super eo cata mane mane sextam partem ephi, et de oleo tertiam partem hin, ut misceatur similæ : sacrificium Domino legitimum, juge atque perpetuum.</verse><verse id="15">Faciet agnum, et sacrificium, et oleum cata mane mane, holocaustum sempiternum.</verse><verse id="16">Hæc dicit Dominus Deus : Si dederit princeps donum alicui de filiis suis, hæreditas ejus filiorum suorum erit : possidebunt eam hæreditarie.</verse><verse id="17">Si autem dederit legatum de hæreditate sua uni servorum suorum, erit illius usque ad annum remissionis, et revertetur ad principem : hæreditas autem ejus filiis ejus erit.</verse><verse id="18">Et non accipiet princeps de hæreditate populi per violentiam, et de possessione eorum : sed de possessione sua hæreditatem dabit filiis suis, ut non dispergatur populus meus unusquisque a possessione sua.</verse><verse id="19">Et introduxit me per ingressum qui erat ex latere portæ, in gazophylacia sanctuarii ad sacerdotes, quæ respiciebant ad aquilonem : et erat ibi locus vergens ad occidentem.</verse><verse id="20">Et dixit ad me : Iste est locus ubi coquent sacerdotes pro peccato et pro delicto : ubi coquent sacrificium, ut non efferant in atrium exterius, et sanctificetur populus.</verse><verse id="21">Et eduxit me in atrium exterius, et circumduxit me per quatuor angulos atrii : et ecce atriolum erat in angulo atrii, atriola singula per angulos atrii.</verse><verse id="22">In quatuor angulis atrii atriola disposita, quadraginta cubitorum per longum, et triginta per latum : mensuræ unius quatuor erant.</verse><verse id="23">Et paries per circuitum ambiens quatuor atriola : et culinæ fabricatæ erant subter porticus per gyrum.</verse><verse id="24">Et dixit ad me : Hæc est domus culinarum, in qua coquent ministri domus Domini victimas populi.</verse></chapter><chapter id="47"><verse id="1">Et convertit me ad portam domus, et ecce aquæ egrediebantur subter limen domus ad orientem : facies enim domus respiciebat ad orientem, aquæ autem descendebant in latus templi dextrum, ad meridiem altaris.</verse><verse id="2">Et eduxit me per viam portæ aquilonis, et convertit me ad viam foras portam exteriorem, viam quæ respiciebat ad orientem : et ecce aquæ redundantes a latere dextro.</verse><verse id="3">Cum egrederetur vir ad orientem, qui habebat funiculum in manu sua, et mensus est mille cubitos, et traduxit me per aquam usque ad talos.</verse><verse id="4">Rursumque mensus est mille, et traduxit me per aquam usque ad genua.</verse><verse id="5">Et mensus est mille, et traduxit me per aquam usque ad renes. Et mensus est mille, torrentem quem non potui pertransire, quoniam intumuerant aquæ profundi torrentis, qui non potest transvadari.</verse><verse id="6">Et dixit ad me : Certe vidisti, fili hominis. Et eduxit me, et convertit ad ripam torrentis.</verse><verse id="7">Cumque me convertissem, ecce in ripa torrentis ligna multa nimis ex utraque parte.</verse><verse id="8">Et ait ad me : Aquæ istæ quæ egrediuntur ad tumulos sabuli orientalis, et descendunt ad plana deserti, intrabunt mare et exibunt : et sanabuntur aquæ.</verse><verse id="9">Et omnis anima vivens quæ serpit quocumque venerit torrens, vivet : et erunt pisces multi satis, postquam venerint illuc aquæ istæ : et sanabuntur et vivent omnia ad quæ venerit torrens.</verse><verse id="10">Et stabunt super illas piscatores : ab Engaddi usque ad Engallim siccatio sagenarum erit : plurimæ species erunt piscium ejus, sicut pisces maris magni, multitudinis nimiæ.</verse><verse id="11">In littoribus autem ejus et in palustribus, non sanabuntur, quia in salinas dabuntur.</verse><verse id="12">Et super torrentem orietur in ripis ejus, ex utraque parte, omne lignum pomiferum : non defluet folium ex eo, et non deficiet fructus ejus : per singulos menses afferet primitiva, quia aquæ ejus de sanctuario egredientur : et erunt fructus ejus in cibum, et folia ejus ad medicinam.</verse><verse id="13">Hæc dicit Dominus Deus : Hic est terminus in quo possidebitis terram in duodecim tribubus Israël : quia Joseph duplicem funiculum habet.</verse><verse id="14">Possidebitis autem eam singuli æque ut frater suus, super quam levavi manum meam ut darem patribus vestris : et cadet terra hæc vobis in possessionem.</verse><verse id="15">Hic est autem terminus terræ : ad plagam septentrionalem, a mari magno via Hethalon, venientibus Sedada,</verse><verse id="16">Emath, Berotha, Sabarim, quæ est inter terminum Damasci et confinium Emath, domus Tichon, quæ est juxta terminum Auran.</verse><verse id="17">Et erit terminus a mari usque ad atrium Enon, terminus Damasci : et ab aquilone ad aquilonem, terminus Emath plaga septentrionalis.</verse><verse id="18">Porro plaga orientalis de medio Auran, et de medio Damasci, et de medio Galaad, et de medio terræ Israël, Jordanis disterminans ad mare orientale. Metiemini etiam plagam orientalem.</verse><verse id="19">Plaga autem australis meridiana, a Thamar usque ad aquas contradictionis Cades, et torrens usque ad mare magnum : et hæc est plaga ad meridiem australis.</verse><verse id="20">Et plaga maris, mare magnum a confinio per directum, donec venias Emath : hæc est plaga maris.</verse><verse id="21">Et dividetis terram istam vobis per tribus Israël :</verse><verse id="22">et mittetis eam in hæreditatem vobis, et advenis qui accesserint ad vos, qui genuerint filios in medio vestrum : et erunt vobis sicut indigenæ inter filios Israël : vobiscum divident possessionem in medio tribuum Israël.</verse><verse id="23">In tribu autem quacumque fuerit advena, ibi dabitis possessionem illi, ait Dominus Deus.</verse></chapter><chapter id="48"><verse id="1">Et hæc nomina tribuum a finibus aquilonis, juxta viam Hethalon, pergentibus Emath, atrium Enan terminus Damasci ad aquilonem, juxta viam Emath : et erit ei plaga orientalis mare, Dan una.</verse><verse id="2">Et super terminum Dan, a plaga orientali usque ad plagam maris, Aser una.</verse><verse id="3">Et super terminum Aser, a plaga orientali usque ad plagam maris, Nephthali una.</verse><verse id="4">Et super terminum Nephthali, a plaga orientali usque ad plagam maris, Manasse una.</verse></chapter></book><book id="28" name="Osee" shortname="hos"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/></book><book id="29" name="Joel" shortname="jol"><chapter id="1"/><chapter id="2"/><chapter id="3"/></book><book id="30" name="Amos" shortname="amo"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/></book><book id="31" name="Abdiæ" shortname="oba"><chapter id="1"/></book><book id="32" name="Jonæ" shortname="jon"><chapter id="1"/><chapter id="2"/><chapter id="3"/><chapter id="4"/></book><book id="33" name="Michææ" shortname="mic"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/></book><book id="35" name="Habacuc" shortname="hab"><chapter id="1"/><chapter id="2"/><chapter id="3"/></book><book id="36" name="Sophoniae" shortname="zep"><chapter id="1"/><chapter id="2"/><chapter id="3"/></book><book id="37" name="Aggæi" shortname="hag"><chapter id="1"/><chapter id="2"/></book><book id="38" name="Zachariæ" shortname="zec"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/></book><book id="39" name="Malachiæ" shortname="mal"><chapter id="1"/><chapter id="2"/><chapter id="3"/><chapter id="4"/></book><book id="40" name="secundum Matthæum" shortname="mat"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/><chapter id="17"/><chapter id="18"/><chapter id="19"/><chapter id="20"/><chapter id="21"/><chapter id="22"/><chapter id="23"/><chapter id="24"/><chapter id="25"/><chapter id="26"/><chapter id="27"/><chapter id="28"/></book><book id="41" name="secundum Marcum" shortname="mrk"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/></book><book id="42" name="secundum Lucam" shortname="luk"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/><chapter id="17"/><chapter id="18"/><chapter id="19"/><chapter id="20"/><chapter id="21"/><chapter id="22"/><chapter id="23"/><chapter id="24"/></book><book id="43" name="secundum Ioannem" shortname="jhn"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/><chapter id="17"/><chapter id="18"/><chapter id="19"/><chapter id="20"/><chapter id="21"/></book><book id="44" name="Actus" shortname="act"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/><chapter id="17"/><chapter id="18"/><chapter id="19"/><chapter id="20"/><chapter id="21"/><chapter id="22"/><chapter id="23"/><chapter id="24"/><chapter id="25"/><chapter id="26"/><chapter id="27"/><chapter id="28"><verse id="3">Cum congregasset autem Paulus sarmentorum aliquantam multitudinem, et imposuisset super ignem, vipera a calore cum processisset, invasit manum ejus.</verse><verse id="4">Ut vero viderunt barbari pendentem bestiam de manu ejus, ad invicem dicebant : Utique homicida est homo hic, qui cum evaserit de mari, ultio non sinit eum vivere.</verse><verse id="5">Et ille quidem excutiens bestiam in ignem, nihil mali passus est.</verse><verse id="6">At illi existimabant eum in tumorem convertendum, et subito casurum et mori. Diu autem illis exspectantibus, et videntibus nihil mali in eo fieri, convertentes se, dicebant eum esse deum.</verse><verse id="7">In locis autem illis erant prædia principis insulæ, nomine Publii, qui nos suscipiens, triduo benigne exhibuit.</verse><verse id="8">Contigit autem patrem Publii febribus et dysenteria vexatum jacere. Ad quem Paulus intravit : et cum orasset, et imposuisset ei manus, salvavit eum.</verse><verse id="9">Quo facto, omnes qui in insula habebant infirmitates, accedebant, et curabantur :</verse><verse id="10">qui etiam multis honoribus nos honoraverunt, et navigantibus imposuerunt quæ necessaria erant.</verse><verse id="11">Post menses autem tres navigavimus in navi Alexandrina, quæ in insula hiemaverat, cui erat insigne Castorum.</verse><verse id="12">Et cum venissemus Syracusam, mansimus ibi triduo.</verse><verse id="13">Inde circumlegentes devenimus Rhegium : et post unum diem, flante austro, secunda die venimus Puteolos :</verse><verse id="14">ubi inventis fratribus rogati sumus manere apud eos dies septem : et sic venimus Romam.</verse><verse id="15">Et inde cum audissent fratres, occurrerunt nobis usque ad Appii forum, ac tres Tabernas. Quos cum vidisset Paulus, gratias agens Deo, accepit fiduciam.</verse><verse id="16">Cum autem venissemus Romam, permissum est Paulo manere sibimet cum custodiente se milite.</verse><verse id="17">Post tertium autem diem convocavit primos Judæorum. Cumque convenissent, dicebat eis : Ego, viri fratres, nihil adversus plebem faciens, aut morem paternum, vinctus ab Jerosolymis traditus sum in manus Romanorum,</verse><verse id="18">qui cum interrogationem de me habuissent, voluerunt me dimittere, eo quod nulla esset causa mortis in me.</verse><verse id="19">Contradicentibus autem Judæis, coactus sum appellare Cæsarem, non quasi gentem meam habens aliquid accusare.</verse><verse id="20">Propter hanc igitur causam rogavi vos videre, et alloqui. Propter spem enim Israël catena hac circumdatus sum.</verse><verse id="21">At illi dixerunt ad eum : Nos neque litteras accepimus de te a Judæa, neque adveniens aliquis fratrum nuntiavit, aut locutus est quid de te malum.</verse><verse id="22">Rogamus autem a te audire quæ sentis : nam de secta hac notum est nobis quia ubique ei contradicitur.</verse><verse id="24">Et quidam credebant his quæ dicebantur : quidam vero non credebant.</verse><verse id="25">Cumque invicem non essent consentientes, discedebant, dicente Paulo unum verbum : Quia bene Spiritus Sanctus locutus est per Isaiam prophetam ad patres nostros,</verse><verse id="26">dicens : Vade ad populum istum, et dic ad eos :
Aure audietis, et non intelligetis,
et videntes videbitis, et non perspicietis.</verse><verse id="27">Incrassatum est enim cor populi hujus,
et auribus graviter audierunt,
et oculos suos compresserunt :
ne forte videant oculis,
et auribus audiant,
et corde intelligant, et convertantur,
et sanem eos.</verse><verse id="28">Notum ergo sit vobis, quoniam gentibus missum est hoc salutare Dei, et ipsi audient.</verse><verse id="29">Et cum hæc dixisset, exierunt ab eo Judæi, multam habentes inter se quæstionem.</verse><verse id="30">Mansit autem biennio toto in suo conducto : et suscipiebat omnes qui ingrediebantur ad eum,</verse><verse id="31">prædicans regnum Dei, et docens quæ sunt de Domino Jesu Christo cum omni fiducia, sine prohibitione.</verse></chapter></book><book id="45" name="ad Romanos" shortname="rom"><chapter id="1"><verse id="1">Paulus, servus Jesu Christi, vocatus Apostolus, segregatus in Evangelium Dei,</verse><verse id="2">quod ante promiserat per prophetas suos in Scripturis sanctis</verse><verse id="3">de Filio suo, qui factus est ei ex semine David secundum carnem,</verse><verse id="4">qui prædestinatus est Filius Dei in virtute secundum spiritum sanctificationis ex resurrectione mortuorum Jesu Christi Domini nostri :</verse><verse id="5">per quem accepimus gratiam, et apostolatum ad obediendum fidei in omnibus gentibus pro nomine ejus,</verse><verse id="6">in quibus estis et vos vocati Jesu Christi :</verse><verse id="7">omnibus qui sunt Romæ, dilectis Dei, vocatis sanctis. Gratia vobis, et pax a Deo Patre nostro, et Domino Jesu Christo.</verse><verse id="8">Primum quidem gratias ago Deo meo per Jesum Christum pro omnibus vobis : quia fides vestra annuntiatur in universo mundo.</verse><verse id="9">Testis enim mihi est Deus, cui servio in spiritu meo in Evangelio Filii ejus, quod sine intermissione memoriam vestri facio</verse><verse id="10">semper in orationibus meis : obsecrans, si quomodo tandem aliquando prosperum iter habeam in voluntate Dei veniendi ad vos.</verse><verse id="11">Desidero enim videre vos, ut aliquid impertiar vobis gratiæ spiritualis ad confirmandos vos :</verse><verse id="12">id est, simul consolari in vobis per eam quæ invicem est, fidem vestram atque meam.</verse><verse id="13">Nolo autem vos ignorare fratres : quia sæpe proposui venire ad vos (et prohibitus sum usque adhuc) ut aliquem fructum habeam et in vobis, sicut et in ceteris gentibus.</verse><verse id="14">Græcis ac barbaris, sapientibus, et insipientibus debitor sum :</verse><verse id="15">ita (quod in me) promptum est et vobis, qui Romæ estis, evangelizare.</verse><verse id="16">Non enim erubesco Evangelium. Virtus enim Dei est in salutem omni credenti, Judæo primum, et Græco.</verse><verse id="17">Justitia enim Dei in eo revelatur ex fide in fidem : sicut scriptum est : Justus autem ex fide vivit.</verse><verse id="18">Revelatur enim ira Dei de cælo super omnem impietatem, et injustitiam hominum eorum, qui veritatem Dei in injustitia detinent :</verse><verse id="19">quia quod notum est Dei, manifestum est in illis. Deus enim illis manifestavit.</verse><verse id="20">Invisibilia enim ipsius, a creatura mundi, per ea quæ facta sunt, intellecta, conspiciuntur : sempiterna quoque ejus virtus, et divinitas : ita ut sint inexcusabiles.</verse><verse id="21">Quia cum cognovissent Deum, non sicut Deum glorificaverunt, aut gratias egerunt : sed evanuerunt in cogitationibus suis, et obscuratum est insipiens cor eorum :</verse><verse id="22">dicentes enim se esse sapientes, stulti facti sunt.</verse><verse id="23">Et mutaverunt gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentium.</verse><verse id="24">Propter quod tradidit illos Deus in desideria cordis eorum, in immunditiam, ut contumeliis afficiant corpora sua in semetipsis :</verse><verse id="25">qui commutaverunt veritatem Dei in mendacium : et coluerunt, et servierunt creaturæ potius quam Creatori, qui est benedictus in sæcula. Amen.</verse><verse id="26">Propterea tradidit illos Deus in passiones ignominiæ : nam feminæ eorum immutaverunt naturalem usum in eum usum qui est contra naturam.</verse><verse id="27">Similiter autem et masculi, relicto naturali usu feminæ, exarserunt in desideriis suis in invicem, masculi in masculos turpitudinem operantes, et mercedem, quam oportuit, erroris sui in semetipsis recipientes.</verse><verse id="28">Et sicut non probaverunt Deum habere in notitia, tradidit illos Deus in reprobum sensum, ut faciant ea quæ non conveniunt,</verse><verse id="29">repletos omni iniquitate, malitia, fornicatione, avaritia, nequitia, plenos invidia, homicidio, contentione, dolo, malignitate : susurrones,</verse><verse id="30">detractores, Deo odibiles, contumeliosos, superbos, elatos, inventores malorum, parentibus non obedientes,</verse><verse id="31">insipientes, incompositos, sine affectione, absque fœdere, sine misericordia.</verse><verse id="32">Qui cum justitiam Dei cognovissent, non intellexerunt quoniam qui talia agunt, digni sunt morte : et non solum qui ea faciunt, sed etiam qui consentiunt facientibus.</verse></chapter><chapter id="2"><verse id="1">Propter quod inexcusabilis es, o homo omnis qui judicas. In quo enim judicas alterum, teipsum condemnas : eadem enim agis quæ judicas.</verse><verse id="2">Scimus enim quoniam judicium Dei est secundum veritatem in eos qui talia agunt.</verse><verse id="3">Existimas autem hoc, o homo, qui judicas eos qui talia agunt, et facis ea, quia tu effugies judicium Dei ?</verse><verse id="4">an divitias bonitatis ejus, et patientiæ, et longanimitatis contemnis ? ignoras quoniam benignitas Dei ad pœnitentiam te adducit ?</verse><verse id="5">Secundum autem duritiam tuam, et impœnitens cor, thesaurizas tibi iram in die iræ, et revelationis justi judicii Dei,</verse><verse id="6">qui reddet unicuique secundum opera ejus :</verse><verse id="7">iis quidem qui secundum patientiam boni operis, gloriam, et honorem, et incorruptionem quærunt, vitam æternam :</verse><verse id="8">iis autem qui sunt ex contentione, et qui non acquiescunt veritati, credunt autem iniquitati, ira et indignatio.</verse><verse id="9">Tribulatio et angustia in omnem animam hominis operantis malum, Judæi primum, et Græci :</verse><verse id="10">gloria autem, et honor, et pax omni operanti bonum, Judæo primum, et Græco :</verse><verse id="11">non enim est acceptio personarum apud Deum.</verse><verse id="12">Quicumque enim sine lege peccaverunt, sine lege peribunt : et quicumque in lege peccaverunt, per legem judicabuntur.</verse><verse id="13">Non enim auditores legis justi sunt apud Deum, sed factores legis justificabuntur.</verse><verse id="14">Cum autem gentes, quæ legem non habent, naturaliter ea, quæ legis sunt, faciunt, ejusmodi legem non habentes, ipsi sibi sunt lex :</verse><verse id="15">qui ostendunt opus legis scriptum in cordibus suis, testimonium reddente illis conscientia ipsorum, et inter se invicem cogitationibus accusantibus, aut etiam defendentibus,</verse><verse id="16">in die, cum judicabit Deus occulta hominum, secundum Evangelium meum per Jesum Christum.</verse><verse id="17">Si autem tu Judæus cognominaris, et requiescis in lege, et gloriaris in Deo,</verse><verse id="18">et nosti voluntatem ejus, et probas utiliora, instructus per legem,</verse><verse id="19">confidis teipsum esse ducem cæcorum, lumen eorum qui in tenebris sunt,</verse><verse id="20">eruditorem insipientium, magistrum infantium, habentem formam scientiæ, et veritatis in lege.</verse><verse id="21">Qui ergo alium doces, teipsum non doces : qui prædicas non furandum, furaris :</verse><verse id="22">qui dicis non mœchandum, mœcharis : qui abominaris idola, sacrilegium facis :</verse><verse id="23">qui in lege gloriaris, per prævaricationem legis Deum inhonoras.</verse><verse id="24">(Nomen enim Dei per vos blasphematur inter gentes, sicut scriptum est.)</verse><verse id="25">Circumcisio quidem prodest, si legem observes : si autem prævaricator legis sis, circumcisio tua præputium facta est.</verse><verse id="26">Si igitur præputium justitias legis custodiat, nonne præputium illius in circumcisionem reputabitur ?</verse><verse id="27">et judicabit id quod ex natura est præputium, legem consummans, te, qui per litteram et circumcisionem prævaricator legis es ?</verse><verse id="28">Non enim qui in manifesto, Judæus est : neque quæ in manifesto, in carne, est circumcisio :</verse><verse id="29">sed qui in abscondito, Judæus est : et circumcisio cordis in spiritu, non littera : cujus laus non ex hominibus, sed ex Deo est.</verse></chapter><chapter id="3"><verse id="1">Quid ergo amplius Judæo est ? aut quæ utilitas circumcisionis ?</verse><verse id="2">Multum per omnem modum. Primum quidem quia credita sunt illis eloquia Dei.</verse><verse id="3">Quid enim si quidam illorum non crediderunt ? numquid incredulitas illorum fidem Dei evacuabit ? Absit.</verse><verse id="4">Est autem Deus verax : omnis autem homo mendax, sicut scriptum est :
Ut justificeris in sermonibus tuis :
et vincas cum judicaris.</verse><verse id="5">Si autem iniquitas nostra justitiam Dei commendat, quid dicemus ? Numquid iniquus est Deus, qui infert iram ?</verse><verse id="6">secundum hominem dico. Absit. Alioquin quomodo judicabit Deus hunc mundum ?</verse><verse id="7">Si enim veritas Dei in meo mendacio abundavit in gloriam ipsius : quid adhuc et ego tamquam peccator judicor ?</verse><verse id="8">et non (sicut blasphemamur, et sicut aiunt quidam nos dicere) faciamus mala ut veniant bona : quorum damnatio justa est.</verse><verse id="9">Quid ergo ? præcellimus eos ? Nequaquam. Causati enim sumus Judæos et Græcos omnes sub peccato esse,</verse><verse id="10">sicut scriptum est :
Quia non est justus quisquam :</verse><verse id="11">non est intelligens, non est requirens Deum.</verse><verse id="12">Omnes declinaverunt, simul inutiles facti sunt :
non est qui faciat bonum, non est usque ad unum.</verse><verse id="13">Sepulchrum patens est guttur eorum,
linguis suis dolose agebant :
venenum aspidum sub labiis eorum :</verse><verse id="14">quorum os maledictione, et amaritudine plenum est :</verse><verse id="15">veloces pedes eorum ad effundendum sanguinem :</verse><verse id="16">contritio et infelicitas in viis eorum :</verse><verse id="17">et viam pacis non cognoverunt :</verse><verse id="18">non est timor Dei ante oculos eorum.</verse><verse id="19">Scimus autem quoniam quæcumque lex loquitur, iis, qui in lege sunt, loquitur : ut omne os obstruatur, et subditus fiat omnis mundus Deo :</verse><verse id="20">quia ex operibus legis non justificabitur omnis caro coram illo. Per legem enim cognitio peccati.</verse><verse id="21">Nunc autem sine lege justitia Dei manifestata est : testificata a lege et prophetis.</verse><verse id="22">Justitia autem Dei per fidem Jesu Christi in omnes et super omnes qui credunt in eum : non enim est distinctio :</verse><verse id="23">omnes enim peccaverunt, et egent gloria Dei.</verse><verse id="24">Justificati gratis per gratiam ipsius, per redemptionem quæ est in Christo Jesu,</verse><verse id="25">quem proposuit Deus propitiationem per fidem in sanguine ipsius, ad ostensionem justitiæ suæ propter remissionem præcedentium delictorum</verse><verse id="26">in sustentatione Dei, ad ostensionem justitiæ ejus in hoc tempore : ut sit ipse justus, et justificans eum, qui est ex fide Jesu Christi.</verse><verse id="27">Ubi est ergo gloriatio tua ? Exclusa est. Per quam legem ? Factorum ? Non : sed per legem fidei.</verse><verse id="28">Arbitramur enim justificari hominem per fidem sine operibus legis.</verse><verse id="29">An Judæorum Deus tantum ? nonne et gentium ? Immo et gentium :</verse><verse id="30">quoniam quidem unus est Deus, qui justificat circumcisionem ex fide, et præputium per fidem.</verse><verse id="31">Legem ergo destruimus per fidem ? Absit : sed legem statuimus.</verse></chapter><chapter id="4"><verse id="1">Quid ergo dicemus invenisse Abraham patrem nostrum secundum carnem ?</verse><verse id="2">Si enim Abraham ex operibus justificatus est, habet gloriam, sed non apud Deum.</verse><verse id="3">Quid enim dicit Scriptura ? Credidit Abraham Deo, et reputatam est illi ad justitiam.</verse><verse id="4">Ei autem qui operatur, merces non imputatur secundum gratiam, sed secundum debitum.</verse><verse id="5">Ei vero qui non operatur, credenti autem in eum, qui justificat impium, reputatur fides ejus ad justitiam secundum propositum gratiæ Dei.</verse><verse id="6">Sicut et David dicit beatitudinem hominis, cui Deus accepto fert justitiam sine operibus :</verse><verse id="7">Beati, quorum remissæ sunt iniquitates,
et quorum tecta sunt peccata.</verse><verse id="8">Beatus vir, cui non imputavit Dominus peccatum.</verse><verse id="9">Beatitudo ergo hæc in circumcisione tantum manet, an etiam in præputio ? Dicimus enim quia reputata est Abrahæ fides ad justitiam.</verse><verse id="10">Quomodo ergo reputata est ? in circumcisione, an in præputio ? Non in circumcisione, sed in præputio.</verse><verse id="11">Et signum accepit circumcisionis, signaculum justitiæ fidei, quæ est in præputio : ut sit pater omnium credentium per præputium, ut reputetur et illis ad justitiam :</verse><verse id="12">et sit pater circumcisionis non iis tantum, qui sunt ex circumcisione, sed et iis qui sectantur vestigia fidei, quæ est in præputio patris nostri Abrahæ.</verse><verse id="13">Non enim per legem promissio Abrahæ, aut semini ejus ut hæres esset mundi : sed per justitiam fidei.</verse><verse id="14">Si enim qui ex lege, hæredes sunt : exinanita est fides, abolita est promissio.</verse><verse id="15">Lex enim iram operatur. Ubi enim non est lex, nec prævaricatio.</verse><verse id="16">Ideo ex fide, ut secundum gratiam firma sit promissio omni semini, non ei qui ex lege est solum, sed et ei qui ex fide est Abrahæ, qui pater est omnium nostrum</verse><verse id="17">(sicut scriptum est : Quia patrem multarum gentium posui te) ante Deum, cui credidit, qui vivificat mortuos, et vocat ea quæ non sunt, tamquam ea quæ sunt :</verse><verse id="18">qui contra spem in spem credidit, ut fieret pater multarum gentium secundum quod dictum est ei : Sic erit semen tuum.</verse><verse id="19">Et non infirmatus est fide, nec consideravit corpus suum emortuum, cum jam fere centum esset annorum, et emortuam vulvam Saræ.</verse><verse id="20">In repromissione etiam Dei non hæsitavit diffidentia, sed confortatus est fide, dans gloriam Deo :</verse><verse id="21">plenissime sciens, quia quæcumque promisit, potens est et facere.</verse><verse id="22">Ideo et reputatum est illi ad justitiam.</verse><verse id="23">Non est autem scriptum tantum propter ipsum quia reputatum est illi ad justitiam :</verse><verse id="24">sed et propter nos, quibus reputabitur credentibus in eum, qui suscitavit Jesum Christum Dominum nostrum a mortuis,</verse><verse id="25">qui traditus est propter delicta nostra, et resurrexit propter justificationem nostram.</verse></chapter><chapter id="5"><verse id="1">Justificati ergo ex fide, pacem habeamus ad Deum per Dominum nostrum Jesum Christum :</verse><verse id="2">per quem et habemus accessum per fidem in gratiam istam, in qua stamus, et gloriamur in spe gloriæ filiorum Dei.</verse><verse id="3">Non solum autem, sed et gloriamur in tribulationibus : scientes quod tribulatio patientiam operatur :</verse><verse id="4">patientia autem probationem, probatio vero spem,</verse><verse id="5">spes autem non confundit : quia caritas Dei diffusa est in cordibus nostris per Spiritum Sanctum, qui datus est nobis.</verse><verse id="6">Ut quid enim Christus, cum adhuc infirmi essemus, secundum tempus, pro impiis mortuus est ?</verse><verse id="7">vix enim pro justo quis moritur : nam pro bono forsitan quis audeat mori.</verse><verse id="8">Commendat autem caritatem suam Deus in nobis : quoniam cum adhuc peccatores essemus, secundum tempus,</verse><verse id="9">Christus pro nobis mortuus est : multo igitur magis nunc justificati in sanguine ipsius, salvi erimus ab ira per ipsum.</verse><verse id="10">Si enim cum inimici essemus, reconciliati sumus Deo per mortem filii ejus : multo magis reconciliati, salvi erimus in vita ipsius.</verse><verse id="11">Non solum autem : sed et gloriamur in Deo per Dominum nostrum Jesum Christum, per quem nunc reconciliationem accepimus.</verse><verse id="12">Propterea sicut per unum hominem peccatum in hunc mundum intravit, et per peccatum mors, et ita in omnes homines mors pertransiit, in quo omnes peccaverunt.</verse><verse id="13">Usque ad legem enim peccatum erat in mundo : peccatum autem non imputabatur, cum lex non esset.</verse><verse id="14">Sed regnavit mors ab Adam usque ad Moysen etiam in eos qui non peccaverunt in similitudinem prævaricationis Adæ, qui est forma futuri.</verse><verse id="15">Sed non sicut delictum, ita et donum : si enim unius delicto multi mortui sunt : multo magis gratia Dei et donum in gratia unius hominis Jesu Christi in plures abundavit.</verse><verse id="16">Et non sicut per unum peccatum, ita et donum. Nam judicium quidem ex uno in condemnationem : gratia autem ex multis delictis in justificationem.</verse><verse id="17">Si enim unius delicto mors regnavit per unum : multo magis abundantiam gratiæ, et donationis, et justitiæ accipientes, in vita regnabunt per unum Jesum Christum.</verse><verse id="18">Igitur sicut per unius delictum in omnes homines in condemnationem : sic et per unius justitiam in omnes homines in justificationem vitæ.</verse><verse id="19">Sicut enim per inobedientiam unius hominis, peccatores constituti sunt multi : ita et per unius obeditionem, justi constituentur multi.</verse><verse id="20">Lex autem subintravit ut abundaret delictum. Ubi autem abundavit delictum, superabundavit gratia :</verse><verse id="21">ut sicut regnavit peccatum in mortem : ita et gratia regnet per justitiam in vitam æternam, per Jesum Christum Dominum nostrum.</verse></chapter><chapter id="6"><verse id="1">Quid ergo dicemus ? permanebimus in peccato ut gratia abundet ?</verse><verse id="2">Absit. Qui enim mortui sumus peccato, quomodo adhuc vivemus in illo ?</verse><verse id="3">an ignoratis quia quicumque baptizati sumus in Christo Jesu, in morte ipsius baptizati sumus ?</verse><verse id="4">Consepulti enim sumus cum illo per baptismum in mortem : ut quomodo Christus surrexit a mortuis per gloriam Patris, ita et nos in novitate vitæ ambulemus.</verse><verse id="5">Si enim complantati facti sumus similitudini mortis ejus : simul et resurrectionis erimus.</verse><verse id="6">Hoc scientes, quia vetus homo noster simul crucifixus est, ut destruatur corpus peccati, et ultra non serviamus peccato.</verse><verse id="7">Qui enim mortuus est, justificatus est a peccato.</verse><verse id="8">Si autem mortui sumus cum Christo, credimus quia simul etiam vivemus cum Christo,</verse><verse id="9">scientes quod Christus resurgens ex mortuis jam non moritur : mors illi ultra non dominabitur.</verse><verse id="10">Quod enim mortuus est peccato, mortuus est semel : quod autem vivit, vivit Deo.</verse><verse id="11">Ita et vos existimate vos mortuos quidem esse peccato, viventes autem Deo, in Christo Jesu Domino nostro.</verse><verse id="12">Non ergo regnet peccatum in vestro mortali corpore ut obediatis concupiscentiis ejus.</verse><verse id="13">Sed neque exhibeatis membra vestra arma iniquitatis peccato : sed exhibete vos Deo, tamquam ex mortuis viventes : et membra vestra arma justitiæ Deo.</verse><verse id="14">Peccatum enim vobis non dominabitur : non enim sub lege estis, sed sub gratia.</verse><verse id="15">Quid ergo ? peccabimus, quoniam non sumus sub lege, sed sub gratia ? Absit.</verse><verse id="16">Nescitis quoniam cui exhibetis vos servos ad obediendum, servi estis ejus, cui obeditis, sive peccati ad mortem, sive obeditionis ad justitiam ?</verse><verse id="17">Gratias autem Deo quod fuistis servi peccati, obedistis autem ex corde in eam formam doctrinæ, in quam traditi estis.</verse><verse id="18">Liberati autem a peccato, servi facti estis justitiæ.</verse><verse id="19">Humanum dico, propter infirmitatem carnis vestræ : sicut enim exhibuistis membra vestra servire immunditiæ, et iniquitati ad iniquitatem, ita nunc exhibete membra vestra servire justitiæ in sanctificationem.</verse><verse id="20">Cum enim servi essetis peccati, liberi fuistis justitiæ.</verse><verse id="21">Quem ergo fructum habuistis tunc in illis, in quibus nunc erubescitis ? nam finis illorum mors est.</verse><verse id="22">Nunc vero liberati a peccato, servi autem facti Deo, habetis fructum vestrum in sanctificationem, finem vero vitam æternam.</verse><verse id="23">Stipendia enim peccati, mors. Gratia autem Dei, vita æterna, in Christo Jesu Domino nostro.</verse></chapter><chapter id="7"><verse id="1">An ignoratis, fratres (scientibus enim legem loquor), quia lex in homine dominatur quanto tempore vivit ?</verse><verse id="2">Nam quæ sub viro est mulier, vivente viro, alligata est legi : si autem mortuus fuerit vir ejus, soluta est a lege viri.</verse><verse id="3">Igitur, vivente viro, vocabitur adultera si fuerit cum alio viro : si autem mortuus fuerit vir ejus, liberata est a lege viri, ut non sit adultera si fuerit cum alio viro.</verse><verse id="4">Itaque fratres mei, et vos mortificati estis legi per corpus Christi : ut sitis alterius, qui ex mortuis resurrexit, ut fructificemus Deo.</verse><verse id="5">Cum enim essemus in carne, passiones peccatorum, quæ per legem erant, operabantur in membris nostris, ut fructificarent morti.</verse><verse id="6">Nunc autem soluti sumus a lege mortis, in qua detinebamur, ita ut serviamus in novitate spiritus, et non in vetustate litteræ.</verse><verse id="7">Quid ergo dicemus ? lex peccatum est ? Absit. Sed peccatum non cognovi, nisi per legem : nam concupiscentiam nesciebam, nisi lex diceret : Non concupisces.</verse><verse id="8">Occasione autem accepta, peccatum per mandatum operatum est in me omnem concupiscentiam. Sine lege enim peccatum mortuum erat.</verse><verse id="9">Ego autem vivebam sine lege aliquando : sed cum venisset mandatum, peccatum revixit.</verse><verse id="10">Ego autem mortuus sum : et inventum est mihi mandatum, quod erat ad vitam, hoc esse ad mortem.</verse><verse id="11">Nam peccatum occasione accepta per mandatum, seduxit me, et per illud occidit.</verse><verse id="12">Itaque lex quidem sancta, et mandatum sanctum, et justum, et bonum.</verse><verse id="13">Quod ergo bonum est, mihi factum est mors ? Absit. Sed peccatum, ut appareat peccatum, per bonum operatum est mihi mortem : ut fiat supra modum peccans peccatum per mandatum.</verse><verse id="14">Scimus enim quia lex spiritualis est : ego autem carnalis sum, venundatus sub peccato.</verse><verse id="15">Quod enim operor, non intelligo : non enim quod volo bonum, hoc ago : sed quod odi malum, illud facio.</verse><verse id="16">Si autem quod nolo, illud facio : consentio legi, quoniam bona est.</verse><verse id="17">Nunc autem jam non ego operor illud, sed quod habitat in me peccatum.</verse><verse id="18">Scio enim quia non habitat in me, hoc est in carne mea, bonum. Nam velle, adjacet mihi : perficere autem bonum, non invenio.</verse><verse id="19">Non enim quod volo bonum, hoc facio : sed quod nolo malum, hoc ago.</verse><verse id="20">Si autem quod nolo, illud facio : jam non ego operor illud, sed quod habitat in me, peccatum.</verse><verse id="21">Invenio igitur legem, volenti mihi facere bonum, quoniam mihi malum adjacet :</verse><verse id="22">condelector enim legi Dei secundum interiorem hominem :</verse><verse id="23">video autem aliam legem in membris meis, repugnantem legi mentis meæ, et captivantem me in lege peccati, quæ est in membris meis.</verse><verse id="24">Infelix ego homo, quis me liberabit de corpore mortis hujus ?</verse><verse id="25">gratia Dei per Jesum Christum Dominum nostrum. Igitur ego ipse mente servio legi Dei : carne autem, legi peccati.</verse></chapter><chapter id="8"><verse id="1">Nihil ergo nunc damnationis est iis qui sunt in Christo Jesu : qui non secundum carnem ambulant.</verse><verse id="2">Lex enim spiritus vitæ in Christo Jesu liberavit me a lege peccati et mortis.</verse><verse id="3">Nam quod impossibile erat legi, in quo infirmabatur per carnem : Deus Filium suum mittens in similitudinem carnis peccati et de peccato, damnavit peccatum in carne,</verse><verse id="4">ut justificatio legis impleretur in nobis, qui non secundum carnem ambulamus, sed secundum spiritum.</verse><verse id="5">Qui enim secundum carnem sunt, quæ carnis sunt, sapiunt : qui vero secundum spiritum sunt, quæ sunt spiritus, sentiunt.</verse><verse id="6">Nam prudentia carnis, mors est : prudentia autem spiritus, vita et pax :</verse><verse id="7">quoniam sapientia carnis inimica est Deo : legi enim Dei non est subjecta, nec enim potest.</verse><verse id="8">Qui autem in carne sunt, Deo placere non possunt.</verse><verse id="9">Vos autem in carne non estis, sed in spiritu : si tamen Spiritus Dei habitat in vobis. Si quis autem Spiritum Christi non habet, hic non est ejus.</verse><verse id="10">Si autem Christus in vobis est, corpus quidem mortuum est propter peccatum, spiritus vero vivit propter justificationem.</verse><verse id="11">Quod si Spiritus ejus, qui suscitavit Jesum a mortuis, habitat in vobis : qui suscitavit Jesum Christum a mortuis, vivificabit et mortalia corpora vestra, propter inhabitantem Spiritum ejus in vobis.</verse><verse id="12">Ergo fratres, debitores sumus non carni, ut secundum carnem vivamus.</verse><verse id="13">Si enim secundum carnem vixeritis, moriemini : si autem spiritu facta carnis mortificaveritis, vivetis.</verse><verse id="14">Quicumque enim Spiritu Dei aguntur, ii sunt filii Dei.</verse><verse id="15">Non enim accepistis spiritum servitutis iterum in timore, sed accepistis spiritum adoptionis filiorum, in quo clamamus : Abba (Pater).</verse><verse id="16">Ipse enim Spiritus testimonium reddit spiritui nostro quod sumus filii Dei.</verse><verse id="17">Si autem filii, et hæredes : hæredes, quidem Dei, cohæredes autem Christi : si tamen compatimur ut et conglorificemur.</verse><verse id="18">Existimo enim quod non sunt condignæ passiones hujus temporis ad futuram gloriam, quæ revelabitur in nobis.</verse><verse id="19">Nam exspectatio creaturæ revelationem filiorum Dei exspectat.</verse><verse id="20">Vanitati enim creatura subjecta est non volens, sed propter eum, qui subjecit eam in spe :</verse><verse id="21">quia et ipsa creatura liberabitur a servitute corruptionis in libertatem gloriæ filiorum Dei.</verse><verse id="22">Scimus enim quod omnis creatura ingemiscit, et parturit usque adhuc.</verse><verse id="23">Non solum autem illa, sed et nos ipsi primitias spiritus habentes : et ipsi intra nos gemimus adoptionem filiorum Dei exspectantes, redemptionem corporis nostri.</verse><verse id="24">Spe enim salvi facti sumus. Spes autem, quæ videtur, non est spes : nam quod videt quis, quid sperat ?</verse><verse id="25">Si autem quod non videmus, speramus : per patientiam exspectamus.</verse><verse id="26">Similiter autem et Spiritus adjuvat infirmitatem nostram : nam quid oremus, sicut oportet, nescimus : sed ipse Spiritus postulat pro nobis gemitibus inenarrabilibus.</verse><verse id="27">Qui autem scrutatur corda, scit quid desideret Spiritus : quia secundum Deum postulat pro sanctis.</verse><verse id="28">Scimus autem quoniam diligentibus Deum omnia cooperantur in bonum, iis qui secundum propositum vocati sunt sancti.</verse><verse id="29">Nam quos præscivit, et prædestinavit conformes fieri imaginis Filii sui, ut sit ipse primogenitus in multis fratribus.</verse><verse id="30">Quos autem prædestinavit, hos et vocavit : et quos vocavit, hos et justificavit : quos autem justificavit, illos et glorificavit.</verse><verse id="31">Quid ergo dicemus ad hæc ? si Deus pro nobis, qui contra nos ?</verse><verse id="32">Qui etiam proprio Filio suo non pepercit, sed pro nobis omnibus tradidit illum : quomodo non etiam cum illo omnia nobis donavit ?</verse><verse id="33">Quis accusabit adversus electos Dei ? Deus qui justificat,</verse><verse id="34">quis est qui condemnet ? Christus Jesus, qui mortuus est, immo qui et resurrexit, qui est ad dexteram Dei, qui etiam interpellat pro nobis.</verse><verse id="35">Quis ergo nos separabit a caritate Christi ? tribulatio ? an angustia ? an fames ? an nuditas ? an periculum ? an persecutio ? an gladius ?</verse><verse id="36">(Sicut scriptum est :
Quia propter te mortificamur tota die :
æstimati sumus sicut oves occisionis.)</verse><verse id="37">Sed in his omnibus superamus propter eum qui dilexit nos.</verse><verse id="38">Certus sum enim quia neque mors, neque vita, neque angeli, neque principatus, neque virtutes, neque instantia, neque futura, neque fortitudo,</verse><verse id="39">neque altitudo, neque profundum, neque creatura alia poterit nos separare a caritate Dei, quæ est in Christo Jesu Domino nostro.</verse></chapter><chapter id="9"><verse id="1">Veritatem dico in Christo, non mentior : testimonium mihi perhibente conscientia mea in Spiritu Sancto :</verse><verse id="2">quoniam tristitia mihi magna est, et continuus dolor cordi meo.</verse><verse id="3">Optabam enim ego ipse anathema esse a Christo pro fratribus meis, qui sunt cognati mei secundum carnem,</verse><verse id="4">qui sunt Israëlitæ, quorum adoptio est filiorum, et gloria, et testamentum, et legislatio, et obsequium, et promissa :</verse><verse id="5">quorum patres, et ex quibus est Christus secundum carnem, qui est super omnia Deus benedictus in sæcula. Amen.</verse><verse id="6">Non autem quod exciderit verbum Dei. Non enim omnes qui ex Israël sunt, ii sunt Israëlitæ :</verse><verse id="7">neque qui semen sunt Abrahæ, omnes filii : sed in Isaac vocabitur tibi semen :</verse><verse id="8">id est, non qui filii carnis, hi filii Dei : sed qui filii sunt promissionis, æstimantur in semine.</verse><verse id="9">Promissionis enim verbum hoc est : Secundum hoc tempus veniam : et erit Saræ filius.</verse><verse id="10">Non solum autem illa : sed et Rebecca ex uno concubitu habens, Isaac patris nostri.</verse><verse id="11">Cum enim nondum nati fuissent, aut aliquid boni egissent, aut mali (ut secundum electionem propositum Dei maneret),</verse><verse id="12">non ex operibus, sed ex vocante dictum est ei quia major serviet minori,</verse><verse id="13">sicut scriptum est : Jacob dilexi, Esau autem odio habui.</verse><verse id="14">Quid ergo dicemus ? numquid iniquitas apud Deum ? Absit.</verse><verse id="15">Moysi enim dicit : Miserebor cujus misereor : et misericordiam præstabo cujus miserebor.</verse><verse id="16">Igitur non volentis, neque currentis, sed miserentis est Dei.</verse><verse id="17">Dicit enim Scriptura Pharaoni : Quia in hoc ipsum excitavi te, ut ostendam in te virtutem meam : et ut annuntietur nomen meum in universa terra.</verse><verse id="18">Ergo cujus vult miseretur, et quem vult indurat.</verse><verse id="19">Dicis itaque mihi : Quid adhuc queritur ? voluntati enim ejus quis resistit ?</verse><verse id="20">O homo, tu quis es, qui respondeas Deo ? numquid dicit figmentum ei qui se finxit : Quid me fecisti sic ?</verse><verse id="21">an non habet potestatem figulus luti ex eadem massa facere aliud quidem vas in honorem, aliud vero in contumeliam ?</verse><verse id="22">Quod si Deus volens ostendere iram, et notum facere potentiam suam, sustinuit in multa patientia vasa iræ, apta in interitum,</verse><verse id="23">ut ostenderet divitias gloriæ suæ in vasa misericordiæ, quæ præparavit in gloriam.</verse><verse id="24">Quos et vocavit nos non solum ex Judæis, sed etiam in gentibus,</verse><verse id="25">sicut in Osee dicit : Vocabo non plebem meam, plebem meam : et non dilectam, dilectam : et non misericordiam consecutam, misericordiam consecutam.</verse><verse id="26">Et erit : in loco, ubi dictum est eis : Non plebs mea vos : ibi vocabuntur filii Dei vivi.</verse><verse id="27">Isaias autem clamat pro Israël : Si fuerit numerus filiorum Israël tamquam arena maris, reliquiæ salvæ fient.</verse><verse id="28">Verbum enim consummans, et abbrevians in æquitate : quia verbum breviatum faciet Dominus super terram :</verse><verse id="29">et sicut prædixit Isaias : Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus.</verse><verse id="30">Quid ergo dicemus ? Quod gentes, quæ non sectabantur justitiam, apprehenderunt justitiam : justitiam autem, quæ ex fide est.</verse><verse id="31">Israël vero sectando legem justitiæ, in legem justitiæ non pervenit.</verse><verse id="32">Quare ? Quia non ex fide, sed quasi ex operibus : offenderunt enim in lapidem offensionis,</verse><verse id="33">sicut scriptum est : Ecce pono in Sion lapidem offensionis, et petram scandali : et omnis qui credit in eum, non confundetur.</verse></chapter><chapter id="10"><verse id="1">Fratres, voluntas quidem cordis mei, et obsecratio ad Deum, fit pro illis in salutem.</verse><verse id="2">Testimonium enim perhibeo illis quod æmulationem Dei habent, sed non secundum scientiam.</verse><verse id="3">Ignorantes enim justitiam Dei, et suam quærentes statuere, justitiæ Dei non sunt subjecti.</verse><verse id="4">Finis enim legis, Christus, ad justitiam omni credenti.</verse><verse id="5">Moyses enim scripsit, quoniam justitiam, quæ ex lege est, qui fecerit homo, vivet in ea.</verse><verse id="6">Quæ autem ex fide est justitia, sic dicit : Ne dixeris in corde tuo : Quis ascendet in cælum ? id est, Christum deducere :</verse><verse id="7">aut, Quis descendet in abyssum ? hoc est, Christum a mortuis revocare.</verse><verse id="8">Sed quid dicit Scriptura ? Prope est verbum in ore tuo, et in corde tuo : hoc est verbum fidei, quod prædicamus.</verse><verse id="9">Quia si confitearis in ore tuo Dominum Jesum, et in corde tuo credideris quod Deus illum suscitavit a mortuis, salvus eris.</verse><verse id="10">Corde enim creditur ad justitiam : ore autem confessio fit ad salutem.</verse><verse id="11">Dicit enim Scriptura : Omnis qui credit in illum, non confundetur.</verse><verse id="12">Non enim est distinctio Judæi et Græci : nam idem Dominus omnium, dives in omnes qui invocant illum.</verse><verse id="13">Omnis enim quicumque invocaverit nomen Domini, salvus erit.</verse><verse id="14">Quomodo ergo invocabunt, in quem non crediderunt ? aut quomodo credent ei, quem non audierunt ? quomodo autem audient sine prædicante ?</verse><verse id="15">quomodo vero prædicabunt nisi mittantur ? sicut scriptum est : Quam speciosi pedes evangelizantium pacem, evangelizantium bona !</verse><verse id="16">Sed non omnes obediunt Evangelio. Isaias enim dicit : Domine, quis credidit auditui nostro ?</verse><verse id="17">Ergo fides ex auditu, auditus autem per verbum Christi.</verse><verse id="18">Sed dico : Numquid non audierunt ? Et quidem in omnem terram exivit sonus eorum, et in fines orbis terræ verba eorum.</verse><verse id="19">Sed dico : Numquid Israël non cognovit ? Primus Moyses dicit : Ego ad æmulationem vos adducam in non gentem : in gentem insipientem, in iram vos mittam.</verse><verse id="20">Isaias autem audet, et dicit : Inventus sum a non quærentibus me : palam apparui iis qui me non interrogabant.</verse><verse id="21">Ad Israël autem dicit : Tota die expandi manus meas ad populum non credentem, et contradicentem.</verse></chapter><chapter id="11"><verse id="1">Dico ergo : Numquid Deus repulit populum suum ? Absit. Nam et ego Israëlita sum ex semine Abraham, de tribu Benjamin :</verse><verse id="2">non repulit Deus plebem suam, quam præscivit. An nescitis in Elia quid dicit Scriptura ? quemadmodum interpellat Deum adversum Israël :</verse><verse id="3">Domine, prophetas tuos occiderunt, altaria tua suffoderunt : et ego relictus sum solus, et quærunt animam meam.</verse><verse id="4">Sed quid dicit illi divinum responsum ? Reliqui mihi septem millia virorum, qui non curvaverunt genua ante Baal.</verse><verse id="5">Sic ergo et in hoc tempore reliquiæ secundum electionem gratiæ salvæ factæ sunt.</verse><verse id="6">Si autem gratia, jam non ex operibus : alioquin gratia jam non est gratia.</verse><verse id="7">Quid ergo ? Quod quærebat Israël, hoc non est consecutus : electio autem consecuta est : ceteri vero excæcati sunt :</verse><verse id="8">sicut scriptum est : Dedit illis Deus spiritum compunctionis : oculos ut non videant, et aures ut non audiant, usque in hodiernum diem.</verse><verse id="9">Et David dicit : Fiat mensa eorum in laqueum, et in captionem, et in scandalum, et in retributionem illis.</verse><verse id="10">Obscurentur oculi eorum ne videant : et dorsum eorum semper incurva.</verse><verse id="11">Dico ergo : Numquid sic offenderunt ut caderent ? Absit. Sed illorum delicto, salus est gentibus ut illos æmulentur.</verse><verse id="12">Quod si delictum illorum divitiæ sunt mundi, et diminutio eorum divitiæ gentium : quanto magis plenitudo eorum ?</verse><verse id="13">Vobis enim dico gentibus : Quamdiu quidem ego sum gentium Apostolus, ministerium meum honorificabo,</verse><verse id="14">si quomodo ad æmulandum provocem carnem meam, et salvos faciam aliquos ex illis.</verse><verse id="15">Si enim amissio eorum, reconciliatio est mundi : quæ assumptio, nisi vita ex mortuis ?</verse><verse id="16">Quod si delibatio sancta est, et massa : et si radix sancta, et rami.</verse><verse id="17">Quod si aliqui ex ramis fracti sunt, tu autem cum oleaster esses, insertus es in illis, et socius radicis, et pinguedinis olivæ factus es,</verse><verse id="18">noli gloriari adversus ramos. Quod si gloriaris : non tu radicem portas, sed radix te.</verse><verse id="19">Dices ergo : Fracti sunt rami ut ego inserar.</verse><verse id="20">Bene : propter incredulitatem fracti sunt. Tu autem fide stas : noli altum sapere, sed time.</verse><verse id="21">Si enim Deus naturalibus ramis non pepercit : ne forte nec tibi parcat.</verse><verse id="22">Vide ergo bonitatem, et severitatem Dei : in eos quidem qui ceciderunt, severitatem : in te autem bonitatem Dei, si permanseris in bonitate, alioquin et tu excideris.</verse><verse id="23">Sed et illi, si non permanserint in incredulitate, inserentur : potens est enim Deus iterum inserere illos.</verse><verse id="24">Nam si tu ex naturali excisus es oleastro, et contra naturam insertus es in bonam olivam : quanto magis ii qui secundum naturam inserentur suæ olivæ ?</verse><verse id="25">Nolo enim vos ignorare, fratres, mysterium hoc (ut non sitis vobis ipsis sapientes), quia cæcitas ex parte contigit in Israël, donec plenitudo gentium intraret,</verse><verse id="26">et sic omnis Israël salvus fieret, sicut scriptum est : Veniet ex Sion, qui eripiat, et avertat impietatem a Jacob.</verse><verse id="27">Et hoc illis a me testamentum : cum abstulero peccata eorum.</verse><verse id="28">Secundum Evangelium quidem, inimici propter vos : secundum electionem autem, carissimi propter patres.</verse><verse id="29">Sine pœnitentia enim sunt dona et vocatio Dei.</verse><verse id="30">Sicut enim aliquando et vos non credidistis Deo, nunc autem misericordiam consecuti estis propter incredulitatem illorum :</verse><verse id="31">ita et isti nunc non crediderunt in vestram misericordiam : ut et ipsi misericordiam consequantur.</verse><verse id="32">Conclusit enim Deus omnia in incredulitate, ut omnium misereatur.</verse><verse id="33">O altitudo divitiarum sapientiæ, et scientiæ Dei : quam incomprehensibilia sunt judicia ejus, et investigabiles viæ ejus !</verse><verse id="34">Quis enim cognovit sensum Domini ? aut quis consiliarius ejus fuit ?</verse><verse id="35">aut quis prior dedit illi, et retribuetur ei ?</verse><verse id="36">Quoniam ex ipso, et per ipsum, et in ipso sunt omnia : ipsi gloria in sæcula. Amen.</verse></chapter><chapter id="12"><verse id="1">Obsecro itaque vos fratres per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum.</verse><verse id="2">Et nolite conformari huic sæculo, sed reformamini in novitate sensus vestri : ut probetis quæ sit voluntas Dei bona, et beneplacens, et perfecta.</verse><verse id="3">Dico enim per gratiam quæ data est mihi, omnibus qui sunt inter vos, non plus sapere quam oportet sapere, sed sapere ad sobrietatem : et unicuique sicut Deus divisit mensuram fidei.</verse><verse id="4">Sicut enim in uno corpore multa membra habemus, omnia autem membra non eumdem actum habent :</verse><verse id="5">ita multi unum corpus sumus in Christo, singuli autem alter alterius membra.</verse><verse id="6">Habentes autem donationes secundum gratiam, quæ data est nobis, differentes : sive prophetiam secundum rationem fidei,</verse><verse id="7">sive ministerium in ministrando, sive qui docet in doctrina,</verse><verse id="8">qui exhortatur in exhortando, qui tribuit in simplicitate, qui præest in sollicitudine, qui miseretur in hilaritate.</verse><verse id="9">Dilectio sine simulatione : odientes malum, adhærentes bono :</verse><verse id="10">caritate fraternitatis invicem diligentes : honore invicem prævenientes :</verse><verse id="11">sollicitudine non pigri : spiritu ferventes : Domino servientes :</verse><verse id="12">spe gaudentes : in tribulatione patientes : orationi instantes :</verse><verse id="13">necessitatibus sanctorum communicantes : hospitalitatem sectantes.</verse><verse id="14">Benedicite persequentibus vos : benedicite, et nolite maledicere.</verse><verse id="15">Gaudere cum gaudentibus, flere cum flentibus :</verse><verse id="16">idipsum invicem sentientes : non alta sapientes, sed humilibus consentientes. Nolite esse prudentes apud vosmetipsos :</verse><verse id="17">nulli malum pro malo reddentes : providentes bona non tantum coram Deo, sed etiam coram omnibus hominibus.</verse><verse id="18">Si fieri potest, quod ex vobis est, cum omnibus hominibus pacem habentes :</verse><verse id="19">non vosmetipsos defendentes carissimi, sed date locum iræ. Scriptum est enim : Mihi vindicta : ego retribuam, dicit Dominus.</verse><verse id="20">Sed si esurierit inimicus tuus, ciba illum : si sitit, potum da illi : hoc enim faciens, carbones ignis congeres super caput ejus.</verse><verse id="21">Noli vinci a malo, sed vince in bono malum.</verse></chapter><chapter id="13"><verse id="1">Omnis anima potestatibus sublimioribus subdita sit : non est enim potestas nisi a Deo : quæ autem sunt, a Deo ordinatæ sunt.</verse><verse id="2">Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt :</verse><verse id="3">nam principes non sunt timori boni operis, sed mali. Vis autem non timere potestatem ? Bonum fac : et habebis laudem ex illa :</verse><verse id="4">Dei enim minister est tibi in bonum. Si autem malum feceris, time : non enim sine causa gladium portat. Dei enim minister est : vindex in iram ei qui malum agit.</verse><verse id="5">Ideo necessitate subditi estote non solum propter iram, sed etiam propter conscientiam.</verse><verse id="6">Ideo enim et tributa præstatis : ministri enim Dei sunt, in hoc ipsum servientes.</verse><verse id="7">Reddite ergo omnibus debita : cui tribulatum, tributum : cui vectigal, vectigal : cui timorem, timorem : cui honorem, honorem.</verse><verse id="8">Nemini quidquam debeatis, nisi ut invicem diligatis : qui enim diligit proximum, legem implevit.</verse><verse id="9">Nam : Non adultabis : non occides : non furaberis : non falsum testimonium dices : non concupisces : et si quod est aliud mandatum, in hoc verbo instauratur : diliges proximum tuum sicut teipsum.</verse><verse id="10">Dilectio proximi malum non operatur. Plenitudo ergo legis est dilectio.</verse><verse id="11">Et hoc scientes tempus : quia hora est jam nos de somno surgere. Nunc enim propior est nostra salus, quam cum credidimus.</verse><verse id="12">Nox præcessit, dies autem appropinquavit. Abjiciamus ergo opera tenebrarum, et induamur arma lucis.</verse><verse id="13">Sicut in die honeste ambulemus : non in comessationibus, et ebrietatibus, non in cubilibus, et impudicitiis, non in contentione, et æmulatione :</verse><verse id="14">sed induimini Dominum Jesum Christum, et carnis curam ne feceritis in desideriis.</verse></chapter><chapter id="14"><verse id="1">Infirmum autem in fide assumite, non in disceptationibus cogitationum.</verse><verse id="2">Alius enim credit se manducare omnia : qui autem infirmus est, olus manducet.</verse><verse id="3">Is qui manducat, non manducantem non spernat : et qui non manducat, manducantem non judicet : Deus enim illum assumpsit.</verse><verse id="4">Tu quis es, qui judicas alienum servum ? domino suo stat, aut cadit : stabit autem : potens est enim Deus statuere illum.</verse><verse id="5">Nam alius judicat diem inter diem : alius autem judicat omnem diem : unusquisque in suo sensu abundet.</verse><verse id="6">Qui sapit diem, Domino sapit, et qui manducat, Domino manducat : gratias enim agit Deo. Et qui non manducat, Domino non manducat, et gratias agit Deo.</verse><verse id="7">Nemo enim nostrum sibi vivit, et nemo sibi moritur.</verse><verse id="8">Sive enim vivemus, Domino vivimus : sive morimur, Domino morimur. Sive ergo vivimus, sive morimur, Domini sumus.</verse><verse id="9">In hoc enim Christus mortuus est, et resurrexit : ut et mortuorum et vivorum dominetur.</verse><verse id="10">Tu autem quid judicas fratrem tuum ? aut tu quare spernis fratrem tuum ? omnes enim stabimus ante tribunal Christi.</verse><verse id="11">Scriptum est enim : Vivo ego, dicit Dominus, quoniam mihi flectetur omne genu : et omnis lingua confitebitur Deo.</verse><verse id="12">Itaque unusquisque nostrum pro se rationem reddet Deo.</verse><verse id="13">Non ergo amplius invicem judicemus : sed hoc judicate magis, ne ponatis offendiculum fratri, vel scandalum.</verse><verse id="14">Scio, et confido in Domino Jesu, quia nihil commune per ipsum, nisi ei qui existimat quid commune esset, illi commune est.</verse><verse id="15">Si enim propter cibum frater tuus contristatur, jam non secundum caritatem ambulas. Noli cibo tuo illum perdere, pro quo Christus mortuus est.</verse><verse id="16">Non ergo blasphemetur bonum nostrum.</verse><verse id="17">Non est enim regnum Dei esca et potus : sed justitia, et pax, et gaudium in Spiritu Sancto :</verse><verse id="18">qui enim in hoc servit Christo, placet Deo, et probatus est hominibus.</verse><verse id="19">Itaque quæ pacis sunt, sectemur : et quæ ædificationis sunt, in invicem custodiamus.</verse><verse id="20">Noli propter escam destruere opus Dei, omnia quidem sunt munda : sed malum est homini, qui per offendiculum manducat.</verse><verse id="21">Bonum est non manducare carnem, et non bibere vinum, neque in quo frater tuus offenditur, aut scandalizatur, aut infirmatur.</verse><verse id="22">Tu fidem habes ? penes temetipsum habe coram Deo. Beatus qui non judicat semetipsum in eo quod probat.</verse><verse id="23">Qui autem discernit, si manducaverit, damnatus est : quia non ex fide. Omne autem, quod non est ex fide, peccatum est.</verse></chapter><chapter id="15"><verse id="1">Debemus autem nos firmiores imbecillitates infirmorum sustinere, et non nobis placere.</verse><verse id="2">Unusquisque vestrum proximo suo placeat in bonum, ad ædificationem.</verse><verse id="3">Etenim Christus non sibi placuit, sed sicut scriptum est : Improperia improperantium tibi ceciderunt super me.</verse><verse id="4">Quæcumque enim scripta sunt, ad nostram doctrinam scripta sunt : ut per patientiam, et consolationem Scripturarum, spem habeamus.</verse><verse id="5">Deus autem patientiæ et solatii det vobis idipsum sapere in alterutrum secundum Jesum Christum :</verse><verse id="6">ut unanimes, uno ore honorificetis Deum et patrem Domini nostri Jesu Christi.</verse><verse id="7">Propter quod suscipite invicem, sicut et Christus suscepit vos in honorem Dei.</verse><verse id="8">Dico enim Christum Jesum ministrum fuisse circumcisionis propter veritatem Dei, ad confirmandas promissiones patrum :</verse><verse id="9">gentes autem super misericordia honorare Deum, sicut scriptum est : Propterea confitebor tibi in gentibus, Domine, et nomini tuo cantabo.</verse><verse id="10">Et iterum dicit : Lætamini gentes cum plebe ejus.</verse><verse id="11">Et iterum : Laudate omnes gentes Dominum : et magnificate eum omnes populi.</verse><verse id="12">Et rursus Isaias ait : Erit radix Jesse, et qui exsurget regere gentes, in eum gentes sperabunt.</verse><verse id="13">Deus autem spei repleat vos omni gaudio, et pace in credendo : ut abundetis in spe, et virtute Spiritus Sancti.</verse><verse id="14">Certus sum autem fratres mei et ego ipse de vobis, quoniam et ipsi pleni estis dilectione, repleti omni scientia, ita ut possitis alterutrum monere.</verse><verse id="15">Audacius autem scripsi vobis fratres ex parte, tamquam in memoriam vos reducens : propter gratiam, quæ data est mihi a Deo,</verse><verse id="16">ut sim minister Christi Jesu in gentibus : sanctificans Evangelium Dei, ut fiat oblatio gentium accepta, et sanctificata in Spiritu Sancto.</verse><verse id="17">Habeo igitur gloriam in Christo Jesu ad Deum.</verse><verse id="18">Non enim audeo aliquid loqui eorum, quæ per me non efficit Christus in obedientiam gentium, verbo et factis :</verse><verse id="19">in virtute signorum, et prodigiorum, in virtute Spiritus Sancti : ita ut ab Jerusalem per circuitum usque ad Illyricum repleverim Evangelium Christi.</verse><verse id="20">Sic autem prædicavi Evangelium hoc, non ubi nominatus est Christus, ne super alienum fundamentum ædificarem :</verse><verse id="21">sed sicut scriptum est : Quibus non est annuntiatum de eo, videbunt : et qui non audierunt, intelligent.</verse><verse id="22">Propter quod et impediebar plurimum venire ad vos, et prohibitus sum usque adhuc.</verse><verse id="23">Nunc vero ulterius locum non habens in his regionibus, cupiditatem autem habens veniendi ad vos ex multis jam præcedentibus annis :</verse><verse id="24">cum in Hispaniam proficisci cœpero, spero quod præteriens videam vos, et a vobis deducar illuc, si vobis primum ex parte fruitus fuero.</verse><verse id="25">Nunc igitur proficiscar in Jerusalem ministrare sanctis.</verse><verse id="26">Probaverunt enim Macedonia et Achaia collationem aliquam facere in pauperes sanctorum, qui sunt in Jerusalem.</verse><verse id="27">Placuit enim eis : et debitores sunt eorum. Nam si spiritualium eorum participes facti sunt gentiles, debent et in carnalibus ministrare illis.</verse><verse id="28">Hoc igitur cum consummavero, et assignavero eis fructum hunc, per vos proficiscar in Hispaniam.</verse><verse id="29">Scio autem quoniam veniens ad vos, in abundantia benedictionis Evangelii Christi veniam.</verse><verse id="30">Obsecro ergo vos fratres per Dominum nostrum Jesum Christum, et per caritatem Sancti Spiritus, ut adjuvetis me in orationibus vestris pro me ad Deum,</verse><verse id="31">ut liberer ab infidelibus, qui sunt in Judæa, et obsequii mei oblatio accepta fiat in Jerusalem sanctis,</verse><verse id="32">ut veniam ad vos in gaudio per voluntatem Dei, et refrigerer vobiscum.</verse><verse id="33">Deus autem pacis sit cum omnibus vobis. Amen.</verse></chapter><chapter id="16"><verse id="1">Commendo autem vobis Phœben sororem nostram, quæ est in ministerio ecclesiæ, quæ est in Cenchris :</verse><verse id="2">ut eam suscipiatis in Domino digne sanctis : et assistatis ei in quocumque negotio vestri indiguerit : etenim ipsa quoque astitit multis, et mihi ipsi.</verse><verse id="3">Salutate Priscam et Aquilam, adjutores meos in Christo Jesu</verse><verse id="4">(qui pro anima mea suas cervices supposuerunt : quibus non solus ego gratias ago, sed et cunctæ ecclesiæ gentium),</verse><verse id="5">et domesticam ecclesiam eorum. Salutate Epænetum dilectum mihi, qui est primitivus Asiæ in Christo.</verse><verse id="6">Salutate Mariam, quæ multum laboravit in vobis.</verse><verse id="7">Salutate Andronicum et Juniam, cognatos, et concaptivos meos : qui sunt nobiles in Apostolis, qui et ante me fuerunt in Christo.</verse><verse id="8">Salutate Ampliatum dilectissimum mihi in Domino.</verse><verse id="9">Salutate Urbanum adjutorem nostrum in Christo Jesu, et Stachyn dilectum meum.</verse><verse id="10">Salutate Apellen probum in Christo.</verse><verse id="11">Salutate eos qui sunt ex Aristoboli domo. Salutate Herodionem cognatum meum. Salutate eos qui sunt ex Narcisi domo, qui sunt in Domino.</verse><verse id="12">Salutate Tryphænam et Tryphosam, quæ laborant in Domino. Salutate Persidem carissimam, quæ multum laboravit in Domino.</verse><verse id="13">Salutate Rufum electum in Domino, et matrem ejus, et meam.</verse><verse id="14">Salutate Asyncritum, Phlegontem, Hermam, Patrobam, Hermen, et qui cum eis sunt, fratres.</verse><verse id="15">Salutate Philologum et Juliam, Nereum, et sororem ejus, et Olympiadem, et omnes qui cum eis sunt, sanctos.</verse><verse id="16">Salutate invicem in osculo sancto. Salutant vos omnes ecclesiæ Christi.</verse><verse id="17">Rogo autem vos fratres, ut observetis eos qui dissensiones et offendicula, præter doctrinam, quam vos didicistis, faciunt, et declinate ab illis.</verse><verse id="18">Hujuscemodi enim Christo Domino nostro non serviunt, sed suo ventri : et per dulces sermones et benedictiones seducunt corda innocentium.</verse><verse id="19">Vestra enim obedientia in omnem locum divulgata est. Gaudeo igitur in vobis. Sed volo vos sapientes esse in bono, et simplices in malo.</verse><verse id="20">Deus autem pacis conterat Satanam sub pedibus vestris velociter. Gratia Domini nostri Jesu Christi vobiscum.</verse><verse id="21">Salutat vos Timotheus adjutor meus, et Lucius, et Jason, et Sosipater cognati mei.</verse><verse id="22">Saluto vos ego Tertius, qui scripsi epistolam, in Domino.</verse><verse id="23">Salutat vos Cajus hospes meus, et universa ecclesia. Salutat vos Erastus arcarius civitatis, et Quartus, frater.</verse><verse id="24">Gratia Domini nostri Jesu Christi cum omnibus vobis. Amen.</verse><verse id="25">Ei autem, qui potens est vos confirmare juxta Evangelium meum, et prædicationem Jesu Christi, secundum revelationem mysterii temporibus æternis taciti</verse><verse id="26">(quod nunc patefactum est per Scripturas prophetarum secundum præceptum æterni Dei, ad obeditionem fidei), in cunctis gentibus cogniti,</verse><verse id="27">soli sapienti Deo, per Jesum Christum, cui honor et gloria in sæcula sæculorum. Amen.</verse></chapter></book><book id="46" name="1 ad Corinthios" shortname="1co"><chapter id="1"><verse id="1">Paulus vocatus Apostolus Jesu Christi per voluntatem Dei, et Sosthenes frater,</verse><verse id="2">ecclesiæ Dei, quæ est Corinthi, sanctificatis in Christo Jesu, vocatis sanctis, cum omnibus qui invocant nomen Domini nostri Jesu Christi, in omni loco ipsorum et nostro.</verse><verse id="3">Gratia vobis, et pax a Deo Patre nostro, et Domino Jesu Christo.</verse><verse id="4">Gratias ago Deo meo semper pro vobis in gratia Dei, quæ data est vobis in Christo Jesu :</verse><verse id="5">quod in omnibus divites facti estis in illo, in omni verbo, et in omni scientia.</verse><verse id="6">Sicut testimonium Christi confirmatum est in vobis :</verse><verse id="7">ita ut nihil vobis desit in ulla gratia, exspectantibus revelationem Domini nostri Jesu Christi,</verse><verse id="8">qui et confirmabit vos usque in finem sine crimine, in die adventus Domini nostri Jesu Christi.</verse><verse id="9">Fidelis Deus : per quem vocati estis in societatem filii ejus Jesu Christi Domini nostri.</verse><verse id="10">Obsecro autem vos fratres per nomen Domini nostri Jesu Christi : ut idipsum dicatis omnes, et non sint in vobis schismata : sitis autem perfecti in eodem sensu, et in eadem sententia.</verse><verse id="11">Significatum est enim mihi de vobis fratres mei ab iis, qui sunt Chloës, quia contentiones sunt inter vos.</verse><verse id="12">Hoc autem dico, quod unusquisque vestrum dicit : Ego quidem sum Pauli : ego autem Apollo : ego vero Cephæ : ego autem Christi.</verse><verse id="13">Divisus est Christus ? numquid Paulus crucifixus est pro vobis ? aut in nomine Pauli baptizati estis ?</verse><verse id="14">Gratias ago Deo, quod neminem vestrum baptizavi, nisi Crispum et Caium :</verse><verse id="15">ne quis dicat quod in nomine meo baptizati estis.</verse><verse id="16">Baptizavi autem et Stephanæ domum : ceterum nescio si quem alium baptizaverim.</verse><verse id="17">Non enim misit me Christus baptizare, sed evangelizare : non in sapientia verbi, ut non evacuetur crux Christi.</verse><verse id="18">Verbum enim crucis pereuntibus quidem stultitia est : iis autem qui salvi fiunt, id est nobis, Dei virtus est.</verse><verse id="19">Scriptum est enim : Perdam sapientiam sapientium, et prudentiam prudentium reprobabo.</verse><verse id="20">Ubi sapiens ? ubi scriba ? ubi conquisitor hujus sæculi ? Nonne stultam fecit Deus sapientiam hujus mundi ?</verse><verse id="21">Nam quia in Dei sapientia non cognovit mundus per sapientiam Deum : placuit Deo per stultitiam prædicationis salvos facere credentes.</verse><verse id="22">Quoniam et Judæi signa petunt, et Græci sapientiam quærunt :</verse><verse id="23">nos autem prædicamus Christum crucifixum : Judæis quidem scandalum, gentibus autem stultitiam,</verse><verse id="24">ipsis autem vocatis Judæis, atque Græcis Christum Dei virtutem, et Dei sapientia :</verse><verse id="25">quia quod stultum est Dei, sapientius est hominibus : et quod infirmum est Dei, fortius est hominibus.</verse><verse id="26">Videte enim vocationem vestram, fratres, quia non multi sapientes secundum carnem, non multi potentes, non multi nobiles :</verse><verse id="27">sed quæ stulta sunt mundi elegit Deus, ut confundat sapientes : et infirma mundi elegit Deus, ut confundat fortia :</verse><verse id="28">et ignobilia mundi, et contemptibilia elegit Deus, et ea quæ non sunt, ut ea quæ sunt destrueret :</verse><verse id="29">ut non glorietur omnis caro in conspectu ejus.</verse><verse id="30">Ex ipso autem vos estis in Christo Jesu, qui factus est nobis sapientia a Deo, et justitia, et sanctificatio, et redemptio :</verse><verse id="31">ut quemadmodum scriptum est : Qui gloriatur, in Domino glorietur.</verse></chapter><chapter id="2"><verse id="1">Et ego, cum venissem ad vos, fratres, veni non in sublimitate sermonis, aut sapientiæ, annuntians vobis testimonium Christi.</verse><verse id="2">Non enim judicavi me scire aliquid inter vos, nisi Jesum Christum, et hunc crucifixum.</verse><verse id="3">Et ego in infirmitate, et timore, et tremore multo fui apud vos :</verse><verse id="4">et sermo meus, et prædicatio mea non in persuasibilibus humanæ sapientiæ verbis, sed in ostensione spiritus et virtutis :</verse><verse id="5">ut fides vestra non sit in sapientia hominum, sed in virtute Dei.</verse><verse id="6">Sapientiam autem loquimur inter perfectos : sapientiam vero non hujus sæculi, neque principum hujus sæculi, qui destruuntur :</verse><verse id="7">sed loquimur Dei sapientiam in mysterio, quæ abscondita est, quam prædestinavit Deus ante sæcula in gloriam nostram,</verse><verse id="8">quam nemo principum hujus sæculi cognovit : si enim cognovissent, numquam Dominum gloriæ crucifixissent.</verse><verse id="9">Sed sicut scriptum est : Quod oculus non vidit, nec auris audivit, nec in cor hominis ascendit, quæ præparavit Deus iis qui diligunt illum :</verse><verse id="10">nobis autem revelavit Deus per Spiritum suum : Spiritus enim omnia scrutatur, etiam profunda Dei.</verse><verse id="11">Quis enim hominum scit quæ sunt hominis, nisi spiritus hominis, qui in ipso est ? ita et quæ Dei sunt, nemo cognovit, nisi Spiritus Dei.</verse><verse id="12">Nos autem non spiritum hujus mundi accepimus, sed Spiritum qui ex Deo est, ut sciamus quæ a Deo donata sunt nobis :</verse><verse id="13">quæ et loquimur non in doctis humanæ sapientiæ verbis, sed in doctrina Spiritus, spiritualibus spiritualia comparantes.</verse><verse id="14">Animalis autem homo non percipit ea quæ sunt Spiritus Dei : stultitia enim est illi, et non potest intelligere : quia spiritualiter examinatur.</verse><verse id="15">Spiritualis autem judicat omnia : et ipse a nemine judicatur.</verse><verse id="16">Quis enim cognovit sensum Domini, qui instruat eum ? nos autem sensum Christi habemus.</verse></chapter><chapter id="3"><verse id="1">Et ego, fratres, non potui vobis loqui quasi spiritualibus, sed quasi carnalibus. Tamquam parvulis in Christo,</verse><verse id="2">lac vobis potum dedi, non escam : nondum enim poteratis : sed nec nunc quidem potestis : adhuc enim carnales estis.</verse><verse id="3">Cum enim sit inter vos zelus, et contentio : nonne carnales estis, et secundum hominem ambulatis ?</verse><verse id="4">Cum enim quis dicat : Ego quidem sum Pauli ; alius autem : Ego Apollo : nonne homines estis ?
Quid igitur est Apollo ? quid vero Paulus ?</verse><verse id="5">ministri ejus, cui credidistis, ut unicuique sicut Dominus dedit.</verse><verse id="6">Ego plantavi, Apollo rigavit : sed Deus incrementum dedit.</verse><verse id="7">Itaque neque qui plantat est aliquid, neque qui rigat : sed qui incrementum dat, Deus.</verse><verse id="8">Qui autem plantat, et qui rigat, unum sunt. Unusquisque autem propriam mercedem accipiet, secundum suum laborem.</verse><verse id="9">Dei enim sumus adjutores : Dei agricultura estis, Dei ædificatio estis.</verse><verse id="10">Secundum gratiam Dei, quæ data est mihi, ut sapiens architectus fundamentum posui : alius autem superædificat. Unusquisque autem videat quomodo superædificet.</verse><verse id="11">Fundamentum enim aliud nemo potest ponere præter id quod positum est, quod est Christus Jesus.</verse><verse id="12">Si quis autem superædificat super fundamentum hoc, aurum, argentum, lapides pretiosos, ligna, fœnum, stipulam,</verse><verse id="13">uniuscujusque opus manifestum erit : dies enim Domini declarabit, quia in igne revelabitur : et uniuscujusque opus quale sit, ignis probabit.</verse><verse id="14">Si cujus opus manserit quod superædificavit, mercedem accipiet.</verse><verse id="15">Si cujus opus arserit, detrimentum patietur : ipse autem salvus erit, sic tamen quasi per ignem.</verse><verse id="16">Nescitis quia templum Dei estis, et Spiritus Dei habitat in vobis ?</verse><verse id="17">Si quis autem templum Dei violaverit, disperdet illum Deus. Templum enim Dei sanctum est, quod estis vos.</verse><verse id="18">Nemo se seducat : si quis videtur inter vos sapiens esse in hoc sæculo, stultus fiat ut sit sapiens.</verse><verse id="19">Sapientia enim hujus mundi, stultitia est apud Deum. Scriptum est enim : Comprehendam sapientes in astutia eorum.</verse><verse id="20">Et iterum : Dominus novit cogitationes sapientium quoniam vanæ sunt.</verse><verse id="21">Nemo itaque glorietur in hominibus.</verse><verse id="22">Omnia enim vestra sunt, sive Paulus, sive Apollo, sive Cephas, sive mundus, sive vita, sive mors, sive præsentia, sive futura : omnia enim vestra sunt :</verse><verse id="23">vos autem Christi : Christus autem Dei.</verse></chapter><chapter id="4"><verse id="1">Sic nos existimet homo ut ministros Christi, et dispensatores mysteriorum Dei.</verse><verse id="2">Hic jam quæritur inter dispensatores ut fidelis quis inveniatur.</verse><verse id="3">Mihi autem pro minimo est ut a vobis judicer, aut ab humano die : sed neque meipsum judico.</verse><verse id="4">Nihil enim mihi conscius sum, sed non in hoc justificatus sum : qui autem judicat me, Dominus est.</verse><verse id="5">Itaque nolite ante tempus judicare, quoadusque veniat Dominus : qui et illuminabit abscondita tenebrarum, et manifestabit consilia cordium : et tunc laus erit unicuique a Deo.</verse><verse id="6">Hæc autem, fratres, transfiguravi in me et Apollo, propter vos : ut in nobis discatis, ne supra quam scriptum est, unus adversus alterum infletur pro alio.</verse><verse id="7">Quis enim te discernit ? quid autem habes quod non accepisti ? si autem accepisti, quid gloriaris quasi non acceperis ?</verse><verse id="8">Jam saturati estis, jam divites facti estis : sine nobis regnatis : et utinam regnetis, ut et nos vobiscum regnemus.</verse><verse id="9">Puto enim quod Deus nos Apostolos novissimos ostendit, tamquam morti destinatos : quia spectaculum facti sumus mundo, et angelis, et hominibus.</verse><verse id="10">Nos stulti propter Christum, vos autem prudentes in Christo : nos infirmi, vos autem fortes : vos nobiles, nos autem ignobiles.</verse><verse id="11">Usque in hanc horam et esurimus, et sitimus, et nudi sumus, et colaphis cædimur, et instabiles sumus,</verse><verse id="12">et laboramus operantes manibus nostris : maledicimur, et benedicimus : persecutionem patimur, et sustinemus :</verse><verse id="13">blasphemamur, et obsecramus : tamquam purgamenta hujus mundi facti sumus, omnium peripsema usque adhuc.</verse><verse id="14">Non ut confundam vos, hæc scribo, sed ut filios meos carissimos moneo.</verse><verse id="15">Nam si decem millia pædagogorum habeatis in Christo, sed non multos patres. Nam in Christo Jesu per Evangelium ego vos genui.</verse><verse id="16">Rogo ergo vos, imitatores mei estote, sicut et ego Christi.</verse><verse id="17">Ideo misi ad vos Timotheum, qui est filius meus carissimus, et fidelis in Domino : qui vos commonefaciet vias meas, quæ sunt in Christo Jesu, sicut ubique in omni ecclesia doceo.</verse><verse id="18">Tamquam non venturus sim ad vos, sic inflati sunt quidam.</verse><verse id="19">Veniam autem ad vos cito, si Dominus voluerit : et cognoscam non sermonem eorum qui inflati sunt, sed virtutem.</verse><verse id="20">Non enim in sermone est regnum Dei, sed in virtute.</verse><verse id="21">Quid vultis ? in virga veniam ad vos, an in caritate, et spiritu mansuetudinis ?</verse></chapter><chapter id="5"><verse id="1">Omnino auditur inter vos fornicatio, et talis fornicatio, qualis nec inter gentes, ita ut uxorem patris sui aliquis habeat.</verse><verse id="2">Et vos inflati estis : et non magis luctum habuistis ut tollatur de medio vestrum qui hoc opus fecit.</verse><verse id="3">Ego quidem absens corpore, præsens autem spiritu, jam judicavi ut præsens eum, qui sic operatus est,</verse><verse id="4">in nomine Domini nostri Jesu Christi, congregatis vobis et meo spiritu, cum virtute Domini nostri Jesu,</verse><verse id="5">tradere hujusmodi Satanæ in interitum carnis, ut spiritus salvus sit in die Domini nostri Jesu Christi.</verse><verse id="6">Non est bona gloriatio vestra. Nescitis quia modicum fermentum totam massam corrumpit ?</verse><verse id="7">Expurgate vetus fermentum, ut sitis nova conspersio, sicut estis azymi. Etenim Pascha nostrum immolatus est Christus.</verse><verse id="8">Itaque epulemur : non in fermento veteri, neque in fermento malitiæ et nequitiæ : sed in azymis sinceritatis et veritatis.</verse><verse id="9">Scripsi in epistola : Ne commisceamini fornicariis :</verse><verse id="10">non utique fornicariis hujus mundi, aut avaris, aut rapacibus, aut idolis servientibus : alioquin debueratis de hoc mundo exiisse.</verse><verse id="11">Nunc autem scripsi vobis non commisceri : si is qui frater nominatur, est fornicator, aut avarus, aut idolis serviens, aut maledicus, aut ebriosus, aut rapax, cum ejusmodi nec cibum sumere.</verse><verse id="12">Quid enim mihi de iis qui foris sunt, judicare ? nonne de iis qui intus sunt, vos judicatis ?</verse><verse id="13">nam eos qui foris sunt, Deus judicabit. Auferte malum ex vobis ipsis.</verse></chapter><chapter id="6"><verse id="1">Audet aliquis vestrum habens negotium adversus alterum, judicari apud iniquos, et non apud sanctos ?</verse><verse id="2">an nescitis quoniam sancti de hoc mundo judicabunt ? et si in vobis judicabitur mundus, indigni estis qui de minimis judicetis ?</verse><verse id="3">Nescitis quoniam angelos judicabimus ? quanto magis sæcularia ?</verse><verse id="4">Sæcularia igitur judicia si habueritis : contemptibiles, qui sunt in ecclesia, illos constituite ad judicandum.</verse><verse id="5">Ad verecundiam vestram dico. Sic non est inter vos sapiens quisquam, qui possit judicare inter fratrem suum ?</verse><verse id="6">Sed frater cum fratre judicio contendit : et hoc apud infideles ?</verse><verse id="7">Jam quidem omnino delictum est in vobis, quod judicia habetis inter vos. Quare non magis injuriam accipitis ? quare non magis fraudem patimini ?</verse><verse id="8">Sed vos injuriam facitis, et fraudatis : et hoc fratribus.</verse><verse id="9">An nescitis quia iniqui regnum Dei non possidebunt ? Nolite errare : neque fornicarii, neque idolis servientes, neque adulteri,</verse><verse id="10">neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt.</verse><verse id="11">Et hæc quidam fuistis : sed abluti estis, sed sanctificati estis, sed justificati estis in nomine Domini nostri Jesu Christi, et in Spiritu Dei nostri.</verse><verse id="12">Omnia mihi licent, sed non omnia expediunt : omnia mihi licent, sed ego sub nullis redigar potestate.</verse><verse id="13">Esca ventri, et venter escis : Deus autem et hunc et has destruet : corpus autem non fornicationi, sed Domino : et Dominus corpori.</verse><verse id="14">Deus vero et Dominum suscitavit : et nos suscitabit per virtutem suam.</verse><verse id="15">Nescitis quoniam corpora vestra membra sunt Christi ? Tollens ergo membra Christi, faciam membra meretricis ? Absit.</verse><verse id="16">An nescitis quoniam qui adhæret meretrici, unum corpus efficitur ? Erunt enim (inquit) duo in carne una.</verse><verse id="17">Qui autem adhæret Domino, unus spiritus est.</verse><verse id="18">Fugite fornicationem. Omne peccatum, quodcumque fecerit homo, extra corpus est : qui autem fornicatur, in corpus suum peccat.</verse><verse id="19">An nescitis quoniam membra vestra, templum sunt Spiritus Sancti, qui in vobis est, quem habetis a Deo, et non estis vestri ?</verse><verse id="20">Empti enim estis pretio magno. Glorificate, et portate Deum in corpore vestro.</verse></chapter><chapter id="7"><verse id="1">De quibus autem scripsistis mihi : Bonum est homini mulierem non tangere :</verse><verse id="2">propter fornicationem autem unusquisque suam uxorem habeat, et unaquæque suum virum habeat.</verse><verse id="3">Uxori vir debitum reddat : similiter autem et uxor viro.</verse><verse id="4">Mulier sui corporis potestatem non habet, sed vir. Similiter autem et vir sui corporis potestatem non habet, sed mulier.</verse><verse id="5">Nolite fraudare invicem, nisi forte ex consensu ad tempus, ut vacetis orationi : et iterum revertimini in idipsum, ne tentet vos Satanas propter incontinentiam vestram.</verse><verse id="6">Hoc autem dico secundum indulgentiam, non secundum imperium.</verse><verse id="7">Volo enim omnes vos esse sicut meipsum : sed unusquisque proprium donum habet ex Deo : alius quidem sic, alius vero sic.</verse><verse id="8">Dico autem non nuptis, et viduis : bonum est illis si sic permaneant, sicut et ego.</verse><verse id="9">Quod si non se continent, nubant. Melius est enim nubere, quam uri.</verse><verse id="10">Iis autem qui matrimonio juncti sunt, præcipio non ego, sed Dominus, uxorem a viro non discedere :</verse><verse id="11">quod si discesserit, manere innuptam, aut viro suo reconciliari. Et vir uxorem non dimittat.</verse><verse id="12">Nam ceteris ego dico, non Dominus. Si quis frater uxorem habet infidelem, et hæc consentit habitare cum illo, non dimittat illam.</verse><verse id="13">Et si qua mulier fidelis habet virum infidelem, et hic consentit habitare cum illa, non dimittat virum :</verse><verse id="14">sanctificatus est enim vir infidelis per mulierem fidelem, et sanctificata est mulier infidelis per virum fidelem : alioquin filii vestri immundi essent, nunc autem sancti sunt.</verse><verse id="15">Quod si infidelis discedit, discedat : non enim servituti subjectus est frater, aut soror in hujusmodi : in pace autem vocavit nos Deus.</verse><verse id="16">Unde enim scis mulier, si virum salvum facies ? aut unde scis vir, si mulierem salvam facies ?</verse><verse id="17">Nisi unicuique sicut divisit Dominus, unumquemque sicut vocavit Deus, ita ambulet, et sicut in omnibus ecclesiis doceo.</verse><verse id="18">Circumcisus aliquis vocatus est ? non adducat præputium. In præputio aliquis vocatus est ? non circumcidatur.</verse><verse id="19">Circumcisio nihil est, et præputium nihil est : sed observatio mandatorum Dei.</verse><verse id="20">Unusquisque in qua vocatione vocatus est, in ea permaneat.</verse><verse id="21">Servus vocatus es ? non sit tibi curæ : sed et si potes fieri liber, magis utere.</verse><verse id="22">Qui enim in Domino vocatus est servus, libertus est Domini : similiter qui liber vocatus est, servus est Christi.</verse><verse id="23">Pretio empti estis : nolite fieri servi hominum.</verse><verse id="24">Unusquisque in quo vocatus est, fratres, in hoc permaneat apud Deum.</verse><verse id="25">De virginibus autem præceptum Domini non habeo : consilium autem do, tamquam misericordiam consecutus a Domino, ut sim fidelis.</verse><verse id="26">Existimo ergo hoc bonum esse propter instantem necessitatem, quoniam bonum est homini sic esse.</verse><verse id="27">Alligatus es uxori ? noli quærere solutionem. Solutus es ab uxore ? noli quærere uxorem.</verse><verse id="28">Si autem acceperis uxorem, non peccasti. Et si nupserit virgo, non peccavit : tribulationem tamen carnis habebunt hujusmodi. Ego autem vobis parco.</verse><verse id="29">Hoc itaque dico, fratres : tempus breve est : reliquum est, ut et qui habent uxores, tamquam non habentes sint :</verse><verse id="30">et qui flent, tamquam non flentes : et qui gaudent, tamquam non gaudentes : et qui emunt, tamquam non possidentes :</verse><verse id="31">et qui utuntur hoc mundo, tamquam non utantur : præterit enim figura hujus mundi.</verse><verse id="32">Volo autem vos sine sollicitudine esse. Qui sine uxore est, sollicitus est quæ Domini sunt, quomodo placeat Deo.</verse><verse id="33">Qui autem cum uxore est, sollicitus est quæ sunt mundi, quomodo placeat uxori, et divisus est.</verse><verse id="34">Et mulier innupta, et virgo, cogitat quæ Domini sunt, ut sit sancta corpore, et spiritu. Quæ autem nupta est, cogitat quæ sunt mundi, quomodo placeat viro.</verse><verse id="35">Porro hoc ad utilitatem vestram dico : non ut laqueum vobis injiciam, sed ad id, quod honestum est, et quod facultatem præbeat sine impedimento Dominum obsecrandi.</verse><verse id="36">Si quis autem turpem se videri existimat super virgine sua, quod sit superadulta, et ita oportet fieri : quod vult faciat : non peccat, si nubat.</verse><verse id="37">Nam qui statuit in corde suo firmus, non habens necessitatem, potestatem autem habens suæ voluntatis, et hoc judicavit in corde suo, servare virginem suam, bene facit.</verse><verse id="38">Igitur et qui matrimonio jungit virginem suam, bene facit : et qui non jungit, melius facit.</verse><verse id="39">Mulier alligata est legi quanto tempore vir ejus vivit, quod si dormierit vir ejus, liberata est : cui vult nubat, tantum in Domino.</verse><verse id="40">Beatior autem erit si sic permanserit secundum meum consilium : puto autem quod et ego Spiritum Dei habeam.</verse></chapter><chapter id="8"><verse id="1">De iis autem quæ idolis sacrificantur, scimus quia omnes scientiam habemus. Scientia inflat, caritas vero ædificat.</verse><verse id="2">Si quis autem se existimat scire aliquid, nondum cognovit quemadmodum oporteat eum scire.</verse><verse id="3">Si quis autem diligit Deum, hic cognitus est ab eo.</verse><verse id="4">De escis autem quæ idolis immolantur, scimus quia nihil est idolum in mundo, et quod nullus est Deus, nisi unus.</verse><verse id="5">Nam etsi sunt qui dicantur dii sive in cælo, sive in terra (siquidem sunt dii multi, et domini multi) :</verse><verse id="6">nobis tamen unus est Deus, Pater, ex quo omnia, et nos in illum : et unus Dominus Jesus Christus, per quem omnia, et nos per ipsum.</verse><verse id="7">Sed non in omnibus est scientia. Quidam autem cum conscientia usque nunc idoli, quasi idolothytum manducant : et conscientia ipsorum cum sit infirma, polluitur.</verse><verse id="8">Esca autem nos non commendat Deo. Neque enim si manducaverimus, abundabimus : neque si non manducaverimus, deficiemus.</verse><verse id="9">Videte autem ne forte hæc licentia vestra offendiculum fiat infirmis.</verse><verse id="10">Si enim quis viderit eum, qui habet scientiam, in idolio recumbentem : nonne conscientia ejus, cum sit infirma, ædificabitur ad manducandum idolothyta ?</verse><verse id="11">Et peribit infirmus in tua scientia, frater, propter quem Christus mortuus est ?</verse><verse id="12">Sic autem peccantes in fratres, et percutientes conscientiam eorum infirmam, in Christum peccatis.</verse><verse id="13">Quapropter si esca scandalizat fratrem meum, non manducabo carnem in æternum, ne fratrem meum scandalizem.</verse></chapter><chapter id="9"><verse id="1">Non sum liber ? non sum Apostolus ? nonne Christum Jesum Dominum nostrum vidi ? nonne opus meum vos estis in Domino ?</verse><verse id="2">Et si aliis non sum Apostolus, sed tamen vobis sum : nam signaculum apostolatus mei vos estis in Domino.</verse><verse id="3">Mea defensio apud eos qui me interrogant, hæc est :</verse><verse id="4">Numquid non habemus potestatem manducandi et bibendi ?</verse><verse id="5">numquid non habemus potestatem mulierem sororem circumducendi sicut et ceteri Apostoli, et fratres Domini, et Cephas ?</verse><verse id="6">aut ego solus, et Barnabas, non habemus potestatem hoc operandi ?</verse><verse id="7">Quis militat suis stipendiis umquam ? quis plantat vineam, et de fructu ejus non edit ? quis pascit gregem, et de lacte gregis non manducat ?</verse><verse id="8">Numquid secundum hominem hæc dico ? an et lex hæc non dicit ?</verse><verse id="9">Scriptum est enim in lege Moysi : Non alligabis os bovi trituranti. Numquid de bobus cura est Deo ?</verse><verse id="10">an propter nos utique hoc dicit ? Nam propter nos scripta sunt : quoniam debet in spe qui arat, arare : et qui triturat, in spe fructus percipiendi.</verse><verse id="11">Si nos vobis spiritualia seminavimus, magnum est si nos carnalia vestra metamus ?</verse><verse id="12">Si alii potestatis vestræ participes sunt, quare non potius nos ? Sed non usi sumus hac potestate : sed omnia sustinemus, ne quod offendiculum demus Evangelio Christi.</verse><verse id="13">Nescitis quoniam qui in sacrario operantur quæ de sacrario sunt, edunt : et qui altari deserviunt, cum altari participant ?</verse><verse id="14">Ita et Dominus ordinavit iis qui Evangelium annuntiant, de Evangelio vivere.</verse><verse id="15">Ego autem nullo horum usus sum. Non autem scripsi hæc ut ita fiant in me : bonum est enim mihi magis mori, quam ut gloriam meam quis evacuet.</verse><verse id="16">Nam si evangelizavero, non est mihi gloria : necessitas enim mihi incumbit : væ enim mihi est, si non evangelizavero.</verse><verse id="17">Si enim volens hoc ago, mercedem habeo : si autem invitus, dispensatio mihi credita est.</verse><verse id="18">Quæ est ergo merces mea ? ut Evangelium prædicans, sine sumptu ponam Evangelium, ut non abutar potestate mea in Evangelio.</verse><verse id="19">Nam cum liber essem ex omnibus, omnium me servum feci, ut plures lucrifacerem.</verse><verse id="20">Et factus sum Judæis tamquam Judæus, ut Judæos lucrarer :</verse><verse id="21">iis qui sub lege sunt, quasi sub lege essem (cum ipse non essem sub lege) ut eos qui sub lege erant, lucrifacerem : iis qui sine lege erant, tamquam sine lege essem (cum sine lege Dei non essem : sed in lege essem Christi) ut lucrifacerem eos qui sine lege erant.</verse><verse id="22">Factus sum infirmis infirmus, ut infirmos lucrifacerem. Omnibus omnia factus sum, ut omnes facerem salvos.</verse><verse id="23">Omnia autem facio propter Evangelium : ut particeps ejus efficiar.</verse><verse id="24">Nescitis quod ii qui in stadio currunt, omnes quidem currunt, sed unus accipit bravium ? Sic currite ut comprehendatis.</verse><verse id="25">Omnis autem qui in agone contendit, ab omnibus se abstinet, et illi quidem ut corruptibilem coronam accipiant : nos autem incorruptam.</verse><verse id="26">Ego igitur sic curro, non quasi in incertum : sic pugno, non quasi aërem verberans :</verse><verse id="27">sed castigo corpus meum, et in servitutem redigo : ne forte cum aliis prædicaverim, ipse reprobus efficiar.</verse></chapter><chapter id="10"><verse id="1">Nolo enim vos ignorare fratres, quoniam patres nostri omnes sub nube fuerunt, et omnes mare transierunt,</verse><verse id="2">et omnes in Moyse baptizati sunt in nube, et in mari :</verse><verse id="3">et omnes eamdem escam spiritalem manducaverunt,</verse><verse id="4">et omnes eumdem potum spiritalem biberunt (bibebant autem de spiritali, consequente eos, petra : petra autem erat Christus) :</verse><verse id="5">sed non in pluribus eorum beneplacitum est Deo : nam prostrati sunt in deserto.</verse><verse id="6">Hæc autem in figura facta sunt nostri, ut non simus concupiscentes malorum, sicut et illi concupierunt.</verse><verse id="7">Neque idololatræ efficiamini, sicut quidam ex ipsis : quemadmodum scriptum est : Sedit populus manducare, et bibere, et surrexerunt ludere.</verse><verse id="8">Neque fornicemur, sicut quidam ex ipsis fornicati sunt, et ceciderunt una die viginti tria millia.</verse><verse id="9">Neque tentemus Christum, sicut quidam eorum tentaverunt, et a serpentibus perierunt.</verse><verse id="10">Neque murmuraveritis, sicut quidam eorum murmuraverunt, et perierunt ab exterminatore.</verse><verse id="11">Hæc autem omnia in figura contingebant illis : scripta sunt autem ad correptionem nostram, in quos fines sæculorum devenerunt.</verse><verse id="12">Itaque qui se existimat stare, videat ne cadat.</verse><verse id="13">Tentatio vos non apprehendat nisi humana : fidelis autem Deus est, qui non patietur vos tentari supra id quod potestis, sed faciet etiam cum tentatione proventum ut possitis sustinere.</verse><verse id="14">Propter quod, carissimi mihi, fugite ab idolorum cultura :</verse><verse id="15">ut prudentibus loquor, vos ipsi judicate quod dico.</verse><verse id="16">Calix benedictionis, cui benedicimus, nonne communicatio sanguinis Christi est ? et panis quem frangimus, nonne participatio corporis Domini est ?</verse><verse id="17">Quoniam unus panis, unum corpus multi sumus, omnes qui de uno pane participamus.</verse><verse id="18">Videte Israël secundum carnem : nonne qui edunt hostias, participes sunt altaris ?</verse><verse id="19">Quid ergo ? dico quod idolis immolatum sit aliquid ? aut quod idolum, sit aliquid ?</verse><verse id="20">Sed quæ immolant gentes, dæmoniis immolant, et non Deo. Nolo autem vos socios fieri dæmoniorum :</verse><verse id="21">non potestis calicem Domini bibere, et calicem dæmoniorum ; non potestis mensæ Domini participes esse, et mensæ dæmoniorum.</verse><verse id="22">An æmulamur Dominum ? numquid fortiores illo sumus ? Omnia mihi licent, sed non omnia expediunt.</verse><verse id="23">Omnia mihi licent, sed non omnia ædificat.</verse><verse id="24">Nemo quod suum est quærat, sed quod alterius.</verse><verse id="25">Omne quod in macello venit, manducate, nihil interrogantes propter conscientiam.</verse><verse id="26">Domini est terra, et plenitudo ejus.</verse><verse id="27">Si quis vocat vos infidelium, et vultis ire : omne quod vobis apponitur, manducate, nihil interrogantes propter conscientiam.</verse><verse id="28">Si quis autem dixerit : Hoc immolatum est idolis : nolite manducare propter illum qui indicavit, et propter conscientiam :</verse><verse id="29">conscientiam autem dico non tuam, sed alterius. Ut quid enim libertas mea judicatur ab aliena conscientia ?</verse><verse id="30">Si ego cum gratia participo, quid blasphemor pro eo quod gratias ago ?</verse><verse id="31">Sive ergo manducatis, sive bibitis, sive aliud quid facitis : omnia in gloriam Dei facite.</verse><verse id="32">Sine offensione estote Judæis, et gentibus, et ecclesiæ Dei :</verse><verse id="33">sicut et ego per omnia omnibus placeo, non quærens quod mihi utile est, sed quod multis : ut salvi fiant.</verse></chapter><chapter id="11"><verse id="1">Imitatores mei estote, sicut et ego Christi.</verse><verse id="2">Laudo autem vos fratres quod per omnia mei memores estis : et sicut tradidi vobis, præcepta mea tenetis.</verse><verse id="3">Volo autem vos scire quod omnis viri caput, Christus est : caput autem mulieris, vir : caput vero Christi, Deus.</verse><verse id="4">Omnis vir orans, aut prophetans velato capite, deturpat caput suum.</verse><verse id="5">Omnis autem mulier orans, aut prophetans non velato capite, deturpat caput suum : unum enim est ac si decalvetur.</verse><verse id="6">Nam si non velatur mulier, tondeatur. Si vero turpe est mulieri tonderi, aut decalvari, velet caput suum.</verse><verse id="7">Vir quidem non debet velare caput suum : quoniam imago et gloria Dei est, mulier autem gloria viri est.</verse><verse id="8">Non enim vir ex muliere est, sed mulier ex viro.</verse><verse id="9">Etenim non est creatus vir propter mulierem, sed mulier propter virum.</verse><verse id="10">Ideo debet mulier potestatem habere supra caput propter angelos.</verse><verse id="11">Verumtamen neque vir sine muliere : neque mulier sine viro in Domino.</verse><verse id="12">Nam sicut mulier de viro, ita et vir per mulierem : omnia autem ex Deo.</verse><verse id="13">Vos ipsi judicate : decet mulierem non velatam orare Deum ?</verse><verse id="14">Nec ipsa natura docet vos, quod vir quidem si comam nutriat, ignominia est illi :</verse><verse id="15">mulier vero si comam nutriat, gloria est illi : quoniam capilli pro velamine ei dati sunt.</verse><verse id="16">Si quis autem videtur contentiosus esse : nos talem consuetudinem non habemus, neque ecclesia Dei.</verse><verse id="17">Hoc autem præcipio : non laudans quod non in melius, sed in deterius convenitis.</verse><verse id="18">Primum quidem convenientibus vobis in ecclesiam, audio scissuras esse inter vos, et ex parte credo.</verse><verse id="19">Nam oportet et hæreses esse, ut et qui probati sunt, manifesti fiant in vobis.</verse><verse id="20">Convenientibus ergo vobis in unum, jam non est Dominicam cœnam manducare.</verse><verse id="21">Unusquisque enim suam cœnam præsumit ad manducandum, et alius quidem esurit, alius autem ebrius est.</verse><verse id="22">Numquid domos non habetis ad manducandum, et bibendum ? aut ecclesiam Dei contemnitis, et confunditis eos qui non habent ? Quid dicam vobis ? laudo vos ? in hoc non laudo.</verse><verse id="23">Ego enim accepi a Domino quod et tradidi vobis, quoniam Dominus Jesus in qua nocte tradebatur, accepit panem,</verse><verse id="24">et gratias agens fregit, et dixit : Accipite, et manducate : hoc est corpus meum, quod pro vobis tradetur : hoc facite in meam commemorationem.</verse><verse id="25">Similiter et calicem, postquam cœnavit, dicens : Hic calix novum testamentum est in meo sanguine : hoc facite quotiescumque bibetis, in meam commemorationem.</verse><verse id="26">Quotiescumque enim manducabitis panem hunc, et calicem bibetis, mortem Domini annuntiabitis donec veniat.</verse><verse id="27">Itaque quicumque manducaverit panem hunc, vel biberit calicem Domini indigne, reus erit corporis et sanguinis Domini.</verse><verse id="28">Probet autem seipsum homo : et sic de pane illo edat, et de calice bibat.</verse><verse id="29">Qui enim manducat et bibit indigne, judicium sibi manducat et bibit, non dijudicans corpus Domini.</verse><verse id="30">Ideo inter vos multi infirmi et imbecilles, et dormiunt multi.</verse><verse id="31">Quod si nosmetipsos dijudicaremus, non utique judicaremur.</verse><verse id="32">Dum judicamur autem, a Domino corripimur, ut non cum hoc mundo damnemur.</verse><verse id="33">Itaque fratres mei, cum convenitis ad manducandum, invicem exspectate.</verse><verse id="34">Si quis esurit, domi manducet, ut non in judicium conveniatis. Cetera autem, cum venero, disponam.</verse></chapter><chapter id="12"><verse id="1">De spiritualibus autem, nolo vos ignorare fratres.</verse><verse id="2">Scitis quoniam cum gentes essetis, ad simulacra muta prout ducebamini euntes.</verse><verse id="3">Ideo notum vobis facio, quod nemo in Spiritu Dei loquens, dicit anathema Jesu. Et nemo potest dicere, Dominus Jesus, nisi in Spiritu Sancto.</verse><verse id="4">Divisiones vero gratiarum sunt, idem autem Spiritus :</verse><verse id="5">et divisiones ministrationum sunt, idem autem Dominus :</verse><verse id="6">et divisiones operationum sunt, idem vero Deus qui operatur omnia in omnibus.</verse><verse id="7">Unicuique autem datur manifestatio Spiritus ad utilitatem.</verse><verse id="8">Alii quidem per Spiritum datur sermo sapientiæ : alii autem sermo scientiæ secundum eumdem Spiritum :</verse><verse id="9">alteri fides in eodem Spiritu : alii gratia sanitatum in uno Spiritu :</verse><verse id="10">alii operatio virtutum, alii prophetia, alii discretio spirituum, alii genera linguarum, alii interpretatio sermonum.</verse><verse id="11">Hæc autem omnia operatur unus atque idem Spiritus, dividens singulis prout vult.</verse><verse id="12">Sicut enim corpus unum est, et membra habet multa, omnia autem membra corporis cum sint multa, unum tamen corpus sunt : ita et Christus.</verse><verse id="13">Etenim in uno Spiritu omnes nos in unum corpus baptizati sumus, sive Judæi, sive gentiles, sive servi, sive liberi : et omnes in uno Spiritu potati sumus.</verse><verse id="14">Nam et corpus non est unum membrum, sed multa.</verse><verse id="15">Si dixerit pes : Quoniam non sum manus, non sum de corpore : num ideo non est de corpore ?</verse><verse id="16">Et si dixerit auris : Quoniam non sum oculus, non sum de corpore : num ideo est de corpore ?</verse><verse id="17">Si totum corpus oculus : ubi auditus ? Si totum auditus : ubi odoratus ?</verse><verse id="18">Nunc autem posuit Deus membra, unumquodque eorum in corpore sicut voluit.</verse><verse id="19">Quod si essent omnia unum membrum, ubi corpus ?</verse><verse id="20">Nunc autem multa quidem membra, unum autem corpus.</verse><verse id="21">Non potest autem oculus dicere manui : Opera tua non indigeo : aut iterum caput pedibus : Non estis mihi necessarii.</verse><verse id="22">Sed multo magis quæ videntur membra corporis infirmiora esse, necessariora sunt :</verse><verse id="23">et quæ putamus ignobiliora membra esse corporis, his honorem abundantiorem circumdamus : et quæ inhonesta sunt nostra, abundantiorem honestatem habent.</verse><verse id="24">Honesta autem nostra nullius egent : sed Deus temperavit corpus, ei cui deerat, abundantiorem tribuendo honorem,</verse><verse id="25">ut non sit schisma in corpore, sed idipsum pro invicem sollicita sint membra.</verse><verse id="26">Et si quid patitur unum membrum, compatiuntur omnia membra : sive gloriatur unum membrum, congaudent omnia membra.</verse><verse id="27">Vos autem estis corpus Christi, et membra de membro.</verse><verse id="28">Et quosdam quidem posuit Deus in ecclesia primum apostolos, secundo prophetas, exinde doctores, deinde virtutes, exinde gratias curationum, opitulationes, gubernationes, genera linguarum, interpretationes sermonum.</verse><verse id="29">Numquid omnes apostoli ? numquid omnes prophetæ ? numquid omnes doctores ?</verse><verse id="30">numquid omnes virtutes ? numquid omnes gratiam habent curationum ? numquid omnes linguis loquuntur ? numquid omnes interpretantur ?</verse><verse id="31">Æmulamini autem charismata meliora. Et adhuc excellentiorem viam vobis demonstro.</verse></chapter><chapter id="13"><verse id="1">Si linguis hominum loquar, et angelorum, caritatem autem non habeam, factus sum velut æs sonans, aut cymbalum tinniens.</verse><verse id="2">Et si habuero prophetiam, et noverim mysteria omnia, et omnem scientiam : et si habuero omnem fidem ita ut montes transferam, caritatem autem non habuero, nihil sum.</verse><verse id="3">Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habuero, nihil mihi prodest.</verse><verse id="4">Caritas patiens est, benigna est. Caritas non æmulatur, non agit perperam, non inflatur,</verse><verse id="5">non est ambitiosa, non quærit quæ sua sunt, non irritatur, non cogitat malum,</verse><verse id="6">non gaudet super iniquitate, congaudet autem veritati :</verse><verse id="7">omnia suffert, omnia credit, omnia sperat, omnia sustinet.</verse><verse id="8">Caritas numquam excidit : sive prophetiæ evacuabuntur, sive linguæ cessabunt, sive scientia destruetur.</verse><verse id="9">Ex parte enim cognoscimus, et ex parte prophetamus.</verse><verse id="10">Cum autem venerit quod perfectum est, evacuabitur quod ex parte est.</verse><verse id="11">Cum essem parvulus, loquebar ut parvulus, sapiebam ut parvulus, cogitabam ut parvulus. Quando autem factus sum vir, evacuavi quæ erant parvuli.</verse><verse id="12">Videmus nunc per speculum in ænigmate : tunc autem facie ad faciem. Nunc cognosco ex parte : tunc autem cognoscam sicut et cognitus sum.</verse><verse id="13">Nunc autem manent fides, spes, caritas, tria hæc : major autem horum est caritas.</verse></chapter><chapter id="14"><verse id="1">Sectamini caritatem, æmulamini spiritualia : magis autem ut prophetetis.</verse><verse id="2">Qui enim loquitur lingua, non hominibus loquitur, sed Deo : nemo enim audit. Spiritu autem loquitur mysteria.</verse><verse id="3">Nam qui prophetat, hominibus loquitur ad ædificationem, et exhortationem, et consolationem.</verse><verse id="4">Qui loquitur lingua, semetipsum ædificat : qui autem prophetat, ecclesiam Dei ædificat.</verse><verse id="5">Volo autem omnes vos loqui linguis : magis autem prophetare. Nam major est qui prophetat, quam qui loquitur linguis ; nisi forte interpretetur ut ecclesia ædificationem accipiat.</verse><verse id="6">Nunc autem, fratres, si venero ad vos linguis loquens : quid vobis prodero, nisi vobis loquar aut in revelatione, aut in scientia, aut in prophetia, aut in doctrina ?</verse><verse id="7">Tamen quæ sine anima sunt vocem dantia, sive tibia, sive cithara ; nisi distinctionem sonituum dederint, quomodo scietur id quod canitur, aut quod citharizatur ?</verse><verse id="8">Etenim si incertam vocem det tuba, quis parabit se ad bellum ?</verse><verse id="9">Ita et vos per linguam nisi manifestum sermonem dederitis : quomodo scietur id quod dicitur ? eritis enim in aëra loquentes.</verse><verse id="10">Tam multa, ut puta genera linguarum sunt in hoc mundo : et nihil sine voce est.</verse><verse id="11">Si ergo nesciero virtutem vocis, ero ei, cui loquor, barbarus : et qui loquitur, mihi barbarus.</verse><verse id="12">Sic et vos, quoniam æmulatores estis spirituum, ad ædificationem ecclesiæ quærite ut abundetis.</verse><verse id="13">Et ideo qui loquitur lingua, oret ut interpretetur.</verse><verse id="14">Nam si orem lingua, spiritus meus orat, mens autem mea sine fructu est.</verse><verse id="15">Quid ergo est ? Orabo spiritu, orabo et mente : psallam spiritu, psallam et mente.</verse><verse id="16">Ceterum si benedixeris spiritu, qui supplet locum idiotæ, quomodo dicet : Amen, super tuam benedictionem ? quoniam quid dicas, nescit.</verse><verse id="17">Nam tu quidem bene gratias agis, sed alter non ædificatur.</verse><verse id="18">Gratias ago Deo meo, quod omnium vestrum lingua loquor.</verse><verse id="19">Sed in ecclesia volo quinque verba sensu meo loqui, ut et alios instruam : quam decem millia verborum in lingua.</verse><verse id="20">Fratres, nolite pueri effici sensibus, sed malitia parvuli estote : sensibus autem perfecti estote.</verse><verse id="21">In lege scriptum est : Quoniam in aliis linguis et labiis aliis loquar populo huic : et nec sic exaudient me, dicit Dominus.</verse><verse id="22">Itaque linguæ in signum sunt non fidelibus, sed infidelibus : prophetiæ autem non infidelibus, sed fidelibus.</verse><verse id="23">Si ergo conveniat universa ecclesia in unum, et omnes linguis loquantur, intrent autem idiotæ, aut infideles : nonne dicent quod insanitis ?</verse><verse id="24">Si autem omnes prophetent, intret autem quis infidelis, vel idiota, convincitur ab omnibus, dijudicatur ab omnibus :</verse><verse id="25">occulta cordis ejus manifesta fiunt : et ita cadens in faciem adorabit Deum, pronuntians quod vere Deus in vobis sit.</verse><verse id="26">Quid ergo est, fratres ? Cum convenitis, unusquisque vestrum psalmum habet, doctrinam habet, apocalypsim habet, linguam habet, interpretationem habet : omnia ad ædificationem fiant.</verse><verse id="27">Sive lingua quis loquitur, secundum duos, aut ut multum tres, et per partes, et unus interpretatur.</verse><verse id="28">Si autem non fuerit interpres, taceat in ecclesia : sibi autem loquatur, et Deo.</verse><verse id="29">Prophetæ autem duo, aut tres dicant, et ceteri dijudicent.</verse><verse id="30">Quod si alii revelatum fuerit sedenti, prior taceat.</verse><verse id="31">Potestis enim omnes per singulos prophetare : ut omnes discant, et omnes exhortentur :</verse><verse id="32">et spiritus prophetarum prophetis subjecti sunt.</verse><verse id="33">Non enim est dissensionis Deus, sed pacis : sicut et in omnibus ecclesiis sanctorum doceo.</verse><verse id="34">Mulieres in ecclesiis taceant, non enim permittitur eis loqui, sed subditas esse, sicut et lex dicit.</verse><verse id="35">Si quid autem volunt discere, domi viros suos interrogent. Turpe est enim mulieri loqui in ecclesia.</verse><verse id="36">An a vobis verbum Dei processit ? aut in vos solos pervenit ?</verse><verse id="37">Si quis videtur propheta esse, aut spiritualis, cognoscat quæ scribo vobis, quia Domini sunt mandata.</verse><verse id="38">Si quis autem ignorat, ignorabitur.</verse><verse id="39">Itaque fratres æmulamini prophetare : et loqui linguis nolite prohibere.</verse><verse id="40">Omnia autem honeste, et secundum ordinem fiant.</verse></chapter><chapter id="15"><verse id="1">Notum autem vobis facio, fratres, Evangelium, quod prædicavi vobis, quod et accepistis, in quo et statis,</verse><verse id="2">per quod et salvamini : qua ratione prædicaverim vobis, si tenetis, nisi frustra credidistis.</verse><verse id="3">Tradidi enim vobis in primis quod et accepi : quoniam Christus mortuus est pro peccatis nostris secundum Scripturas :</verse><verse id="4">et quia sepultus est, et quia resurrexit tertia die secundum Scripturas :</verse><verse id="5">et quia visus est Cephæ, et post hoc undecim :</verse><verse id="6">deinde visus est plus quam quingentis fratribus simul : ex quibus multi manent usque adhuc, quidam autem dormierunt :</verse><verse id="7">deinde visus est Jacobo, deinde Apostolis omnibus :</verse><verse id="8">novissime autem omnium tamquam abortivo, visus est et mihi.</verse><verse id="9">Ego enim sum minimus Apostolorum, qui non sum dignus vocari Apostolus, quoniam persecutus sum ecclesiam Dei.</verse><verse id="10">Gratia autem Dei sum id quod sum, et gratia ejus in me vacua non fuit, sed abundantius illis omnibus laboravi : non ego autem, sed gratia Dei mecum :</verse><verse id="11">sive enim ego, sive illi : sic prædicamus, et sic credidistis.</verse><verse id="12">Si autem Christus prædicatur quod resurrexit a mortuis, quomodo quidam dicunt in vobis, quoniam resurrectio mortuorum non est ?</verse><verse id="13">Si autem resurrectio mortuorum non est : neque Christus resurrexit.</verse><verse id="14">Si autem Christus non resurrexit, inanis est ergo prædicatio nostra, inanis est et fides vestra :</verse><verse id="15">invenimur autem et falsi testes Dei : quoniam testimonium diximus adversus Deum quod suscitaverit Christum, quem non suscitavit, si mortui non resurgunt.</verse><verse id="16">Nam si mortui non resurgunt, neque Christus resurrexit.</verse><verse id="17">Quod si Christus non resurrexit, vana est fides vestra : adhuc enim estis in peccatis vestris.</verse><verse id="18">Ergo et qui dormierunt in Christo, perierunt.</verse><verse id="19">Si in hac vita tantum in Christo sperantes sumus, miserabiliores sumus omnibus hominibus.</verse><verse id="20">Nunc autem Christus resurrexit a mortuis primitiæ dormientium,</verse><verse id="21">quoniam quidem per hominem mors, et per hominem resurrectio mortuorum.</verse><verse id="22">Et sicut in Adam omnes moriuntur, ita et in Christo omnes vivificabuntur.</verse><verse id="23">Unusquisque autem in suo ordine, primitiæ Christus : deinde ii qui sunt Christi, qui in adventu ejus crediderunt.</verse><verse id="24">Deinde finis : cum tradiderit regnum Deo et Patri, cum evacuaverit omnem principatum, et potestatem, et virtutem.</verse><verse id="25">Oportet autem illum regnare donec ponat omnes inimicos sub pedibus ejus.</verse><verse id="26">Novissima autem inimica destruetur mors : omnia enim subjecit pedibus ejus. Cum autem dicat :</verse><verse id="27">Omnia subjecta sunt ei, sine dubio præter eum qui subjecit ei omnia.</verse><verse id="28">Cum autem subjecta fuerint illi omnia : tunc et ipse Filius subjectus erit ei, qui subjecit sibi omnia, ut sit Deus omnia in omnibus.</verse><verse id="29">Alioquin quid facient qui baptizantur pro mortuis, si omnino mortui non resurgunt ? ut quid et baptizantur pro illis ?</verse><verse id="30">ut quid et nos periclitamur omni hora ?</verse><verse id="31">Quotidie morior per vestram gloriam, fratres, quam habeo in Christo Jesu Domino nostro.</verse><verse id="32">Si secundum hominem ad bestias pugnavi Ephesi, quid mihi prodest, si mortui non resurgunt ? Manducemus, et bibamus, cras enim moriemur.</verse><verse id="33">Nolite seduci : corrumpunt mores bonos colloquia mala.</verse><verse id="34">Evigilate justi, et nolite peccare : ignorantiam enim Dei quidam habent, ad reverentiam vobis loquor.</verse><verse id="35">Sed dicet aliquis : Quomodo resurgunt mortui ? qualive corpore venient ?</verse><verse id="36">Insipiens, tu quod seminas non vivificatur, nisi prius moriatur :</verse><verse id="37">et quod seminas, non corpus, quod futurum est, seminas, sed nudum granum, ut puta tritici, aut alicujus ceterorum.</verse><verse id="38">Deus autem dat illi corpus sicut vult : ut unicuique seminum proprium corpus.</verse><verse id="39">Non omnis caro, eadem caro : sed alia quidem hominum, alia vero pecorum, alia volucrum, alia autem piscium.</verse><verse id="40">Et corpora cælestia, et corpora terrestria : sed alia quidem cælestium gloria, alia autem terrestrium.</verse><verse id="41">Alia claritas solis, alia claritas lunæ, et alia claritas stellarum. Stella enim a stella differt in claritate :</verse><verse id="42">sic et resurrectio mortuorum. Seminatur in corruptione, surget in incorruptione.</verse><verse id="43">Seminatur in ignobilitate, surget in gloria : seminatur in infirmitate, surget in virtute :</verse><verse id="44">seminatur corpus animale, surget corpus spiritale. Si est corpus animale, est et spiritale, sicut scriptum est :</verse><verse id="45">Factus est primus homo Adam in animam viventem, novissimus Adam in spiritum vivificantem.</verse><verse id="46">Sed non prius quod spiritale est, sed quod animale : deinde quod spiritale.</verse><verse id="47">Primus homo de terra, terrenus : secundus homo de cælo, cælestis.</verse><verse id="48">Qualis terrenus, tales et terreni : et qualis cælestis, tales et cælestes.</verse><verse id="49">Igitur, sicut portavimus imaginem terreni, portemus et imaginem cælestis.</verse><verse id="50">Hoc autem dico, fratres : quia caro et sanguis regnum Dei possidere non possunt : neque corruptio incorruptelam possidebit.</verse><verse id="51">Ecce mysterium vobis dico : omnes quidem resurgemus, sed non omnes immutabimur.</verse><verse id="52">In momento, in ictu oculi, in novissima tuba : canet enim tuba, et mortui resurgent incorrupti : et nos immutabimur.</verse><verse id="53">Oportet enim corruptibile hoc induere incorruptionem : et mortale hoc induere immortalitatem.</verse><verse id="54">Cum autem mortale hoc induerit immortalitatem, tunc fiet sermo, qui scriptus est : Absorpta est mors in victoria.</verse><verse id="55">Ubi est mors victoria tua ? ubi est mors stimulus tuus ?</verse><verse id="56">Stimulus autem mortis peccatum est : virtus vero peccati lex.</verse><verse id="57">Deo autem gratias, qui dedit nobis victoriam per Dominum nostrum Jesum Christum.</verse><verse id="58">Itaque fratres mei dilecti, stabiles estote, et immobiles : abundantes in opere Domini semper, scientes quod labor vester non est inanis in Domino.</verse></chapter><chapter id="16"><verse id="1">De collectis autem, quæ fiunt in sanctos, sicut ordinavi ecclesiis Galatiæ, ita et vos facite.</verse><verse id="2">Per unam sabbati unusquisque vestrum apud se seponat, recondens quod ei bene placuerit : ut non, cum venero, tunc collectæ fiant.</verse><verse id="3">Cum autem præsens fuero, quos probaveritis per epistolas, hos mittam perferre gratiam vestram in Jerusalem.</verse><verse id="4">Quod si dignum fuerit ut et ego eam, mecum ibunt.</verse><verse id="5">Veniam autem ad vos, cum Macedoniam pertransiero : nam Macedoniam pertransibo.</verse><verse id="6">Apud vos autem forsitan manebo, vel etiam hiemabo : ut vos me deducatis quocumque iero.</verse><verse id="7">Nolo enim vos modo in transitu videre, spero enim me aliquantulum temporis manere apud vos, si Dominus permiserit.</verse><verse id="8">Permanebo autem Ephesi usque ad Pentecosten.</verse><verse id="9">Ostium enim mihi apertum est magnum, et evidens : et adversarii multi.</verse><verse id="10">Si autem venerit Timotheus, videte ut sine timore sit apud vos : opus enim Domini operatur, sicut et ego.</verse><verse id="11">Ne quis ergo illum spernat : deducite autem illum in pace, ut veniat ad me : exspecto enim illum cum fratribus.</verse><verse id="12">De Apollo autem fratre vobis notum facio, quoniam multum rogavi eum ut veniret ad vos cum fratribus : et utique non fuit voluntas ut nunc veniret : veniet autem, cum ei vacuum fuerit.</verse><verse id="13">Vigilate, state in fide, viriliter agite, et confortamini.</verse><verse id="14">Omnia vestra in caritate fiant.</verse><verse id="15">Obsecro autem vos fratres, nostis domum Stephanæ, et Fortunati, et Achaici : quoniam sunt primitiæ Achaiæ, et in ministerium sanctorum ordinaverunt seipsos :</verse><verse id="16">ut et vos subditi sitis ejusmodi, et omni cooperanti, et laboranti.</verse><verse id="17">Gaudeo autem in præsentia Stephanæ, et Fortunati, et Achaici : quoniam id, quod vobis deerat, ipsi suppleverunt :</verse><verse id="18">refecerunt enim et meum spiritum, et vestrum. Cognoscite ergo qui hujusmodi sunt.</verse><verse id="19">Salutant vos ecclesiæ Asiæ. Salutant vos in Domino multum, Aquila et Priscilla cum domestica sua ecclesia : apud quos et hospitor.</verse><verse id="20">Salutant vos omnes fratres. Salutate invicem in osculo sancto.</verse><verse id="21">Salutatio, mea manu Pauli.</verse><verse id="22">Si quis non amat Dominum nostrum Jesum Christum, sit anathema, Maran Atha.</verse><verse id="23">Gratia Domini nostri Jesu Christi vobiscum.</verse><verse id="24">Caritas mea cum omnibus vobis in Christo Jesu. Amen.</verse></chapter></book><book id="47" name="2 ad Corinthios" shortname="2co"><chapter id="1"><verse id="1">Paulus, Apostolus Jesu Christi per voluntatem Dei, et Timotheus frater, ecclesiæ Dei, quæ est Corinthi cum omnibus sanctis, qui sunt in universa Achaia.</verse><verse id="2">Gratia vobis, et pax a Deo Patre nostro, et Domino Jesu Christo.</verse><verse id="3">Benedictus Deus et Pater Domini nostri Jesu Christi, Pater misericordiarum, et Deus totius consolationis,</verse><verse id="4">qui consolatur nos in omni tribulatione nostra : ut possimus et ipsi consolari eos qui in omni pressura sunt, per exhortationem, qua exhortamur et ipsi a Deo.</verse><verse id="5">Quoniam sicut abundant passiones Christi in nobis : ita et per Christum abundat consolatio nostra.</verse><verse id="6">Sive autem tribulamur pro vestra exhortatione et salute, sive consolamur pro vestra consolatione, sive exhortamur pro vestra exhortatione et salute, quæ operatur tolerantiam earumdem passionum, quas et nos patimur :</verse><verse id="7">ut spes nostra firma sit pro vobis : scientes quod sicut socii passionum estis, sic eritis et consolationis.</verse><verse id="8">Non enim volumus ignorare vos, fratres, de tribulatione nostra, quæ facta est in Asia, quoniam supra modum gravati sumus supra virtutem, ita ut tæderet nos etiam vivere.</verse><verse id="9">Sed ipsi in nobismetipsis responsum mortis habuimus, ut non simus fidentes in nobis, sed in Deo, qui suscitat mortuos :</verse><verse id="10">qui de tantis periculis nos eripuit, et eruit : in quem speramus quoniam et adhuc eripiet,</verse><verse id="11">adjuvantibus et vobis in oratione pro nobis : ut ex multorum personis, ejus quæ in nobis est donationis, per multos gratiæ agantur pro nobis.</verse><verse id="12">Nam gloria nostra hæc est : testimonium conscientiæ nostræ, quod in simplicitate cordis et sinceritate Dei, et non in sapientia carnali, sed in gratia Dei, conversati sumus in hoc mundo : abundantius autem ad vos.</verse><verse id="13">Non enim alia scribimus vobis, quam quæ legistis, et cognovistis. Spero autem quod usque in finem cognoscetis,</verse><verse id="14">sicut et cognovistis nos ex parte, quod gloria vestra sumus, sicut et vos nostra, in die Domini nostri Jesu Christi.</verse><verse id="15">Et hac confidentia volui prius venire ad vos, ut secundum gratiam haberetis :</verse><verse id="16">et per vos transire in Macedoniam, et iterum a Macedonia venire ad vos, et a vobis deduci in Judæam.</verse><verse id="17">Cum ergo hoc voluissem, numquid levitate usus sum ? aut quæ cogito, secundum carnem cogito, ut sit apud me Est et Non ?</verse><verse id="18">Fidelis autem Deus, quia sermo noster, qui fuit apud vos, non est in illo Est et Non.</verse><verse id="19">Dei enim Filius Jesus Christus, qui in vobis per nos prædicatus est, per me, et Silvanum, et Timotheum, non fuit Est et Non, sed Est in illo fuit.</verse><verse id="20">Quotquot enim promissiones Dei sunt, in illo Est : ideo et per ipsum Amen Deo ad gloriam nostram.</verse><verse id="21">Qui autem confirmat nos vobiscum in Christo, et qui unxit nos Deus :</verse><verse id="22">qui et signavit nos, et dedit pignus Spiritus in cordibus nostris.</verse><verse id="23">Ego autem testem Deum invoco in animam meam, quod parcens vobis, non veni ultra Corinthum : non quia dominamur fidei vestæ, sed adjutores sumus gaudii vestri : nam fide statis.</verse></chapter><chapter id="2"><verse id="1">Statui autem hoc ipsum apud me, ne iterum in tristitia venirem ad vos.</verse><verse id="2">Si enim ego contristo vos : et quis est, qui me lætificet, nisi qui contristatur ex me ?</verse><verse id="3">Et hoc ipsum scripsi vobis, ut non cum venero, tristitiam super tristitiam habeam, de quibus oportuerat me gaudere : confidens in omnibus vobis, quia meum gaudium, omnium vestrum est.</verse><verse id="4">Nam ex multa tribulatione et angustia cordis scripsi vobis per multas lacrimas : non ut contristemini, sed ut sciatis, quam caritatem habeam abundantius in vobis.</verse><verse id="5">Si quis autem contristavit, non me contristavit : sed ex parte, ut non onerem omnes vos.</verse><verse id="6">Sufficit illi, qui ejusmodi est, objurgatio hæc, quæ fit a pluribus :</verse><verse id="7">ita ut e contrario magis donetis, et consolemini, ne forte abundantiori tristitia absorbeatur qui ejusmodi est.</verse><verse id="8">Propter quod obsecro vos, ut confirmetis in illum caritatem.</verse><verse id="9">Ideo enim et scripsi, ut cognoscam experimentum vestrum, an in omnibus obedientes sitis.</verse><verse id="10">Cui autem aliquid donastis, et ego : nam et ego quod donavi, si quid donavi, propter vos in persona Christi,</verse><verse id="11">ut non circumveniamur a Satana : non enim ignoramus cogitationes ejus.</verse><verse id="12">Cum venissem autem Troadem propter Evangelium Christi, et ostium mihi apertum esset in Domino,</verse><verse id="13">non habui requiem spiritui meo, eo quod non invenerim Titum fratrem meum, sed valefaciens eis, profectus sum in Macedoniam.</verse><verse id="14">Deo autem gratias, qui semper triumphat nos in Christo Jesu, et odorem notitiæ suæ manifestat per nos in omni loco :</verse><verse id="15">quia Christi bonus odor sumus Deo in iis qui salvi fiunt, et in iis qui pereunt :</verse><verse id="16">aliis quidem odor mortis in mortem : aliis autem odor vitæ in vitam. Et ad hæc quis tam idoneus ?</verse><verse id="17">non enim sumus sicut plurimi, adulterantes verbum Dei, sed ex sinceritate, sed sicut ex Deo, coram Deo, in Christo loquimur.</verse></chapter><chapter id="3"><verse id="1">Incipimus iterum nosmetipsos commendare ? aut numquid egemus (sicut quidam) commendatitiis epistolis ad vos, aut ex vobis ?</verse><verse id="2">Epistola nostra vos estis, scripta in cordibus nostris, quæ scitur, et legitur ab omnibus hominibus :</verse><verse id="3">manifestati quod epistola estis Christi, ministrata a nobis, et scripta non atramento, sed Spiritu Dei vivi : non in tabulis lapideis, sed in tabulis cordis carnalibus.</verse><verse id="4">Fiduciam autem talem habemus per Christum ad Deum :</verse><verse id="5">non quod sufficientes simus cogitare aliquid a nobis, quasi ex nobis : sed sufficientia nostra ex Deo est :</verse><verse id="6">qui et idoneos nos fecit ministros novi testamenti : non littera, sed Spiritu : littera enim occidit, Spiritus autem vivificat.</verse><verse id="7">Quod si ministratio mortis litteris deformata in lapidibus fuit in gloria, ita ut non possent intendere filii Israël in faciem Moysi propter gloriam vultus ejus, quæ evacuatur :</verse><verse id="8">quomodo non magis ministratio Spiritus erit in gloria ?</verse><verse id="9">Nam si ministratio damnationis gloria est : multo magis abundat ministerium justitiæ in gloria.</verse><verse id="10">Nam nec glorificatum est, quod claruit in hac parte, propter excellentem gloriam.</verse><verse id="11">Si enim quod evacuatur, per gloriam est : multo magis quod manet, in gloria est.</verse><verse id="12">Habentes igitur talem spem, multa fiducia utimur :</verse><verse id="13">et non sicut Moyses ponebat velamen super faciem suam, ut non intenderent filii Israël in faciem ejus, quod evacuatur,</verse><verse id="14">sed obtusi sunt sensus eorum. Usque in hodiernum enim diem, idipsum velamen in lectione veteris testamenti manet non revelatum (quoniam in Christo evacuatur),</verse><verse id="15">sed usque in hodiernum diem, cum legitur Moyses, velamen positum est super cor eorum.</verse><verse id="16">Cum autem conversus fuerit ad Dominum, auferetur velamen.</verse><verse id="17">Dominus autem Spiritus est : ubi autem Spiritus Domini, ibi libertas.</verse><verse id="18">Nos vero omnes, revelata facie gloriam Domini speculantes, in eamdem imaginem transformamur a claritate in claritatem, tamquam a Domini Spiritu.</verse></chapter><chapter id="4"><verse id="1">Ideo habentes administrationem, juxta quod misericordiam consecuti sumus, non deficimus,</verse><verse id="2">sed abdicamus occulta dedecoris, non ambulantes in astutia, neque adulterantes verbum Dei, sed in manifestatione veritatis commendantes nosmetipsos ad omnem conscientiam hominum coram Deo.</verse><verse id="3">Quod si etiam opertum est Evangelium nostrum, in iis, qui pereunt, est opertum :</verse><verse id="4">in quibus Deus hujus sæculi excæcavit mentes infidelium, ut non fulgeat illis illuminatio Evangelii gloriæ Christi, qui est imago Dei.</verse><verse id="5">Non enim nosmetipsos prædicamus, sed Jesum Christum Dominum nostrum : nos autem servos vestros per Jesum :</verse><verse id="6">quoniam Deus, qui dixit de tenebris lucem splendescere, ipse illuxit in cordibus nostris ad illuminationem scientiæ claritatis Dei, in facie Christi Jesu.</verse><verse id="7">Habemus autem thesaurum istum in vasis fictilibus : ut sublimitas sit virtutis Dei, et non ex nobis.</verse><verse id="8">In omnibus tribulationem patimur, sed non angustiamur : aporiamur, sed non destituimur :</verse><verse id="9">persecutionem patimur, sed non derelinquimur : dejicimur, sed non perimus :</verse><verse id="10">semper mortificationem Jesu in corpore nostro circumferentes, ut et vita Jesu manifestetur in corporibus nostris.</verse><verse id="11">Semper enim nos, qui vivimus, in mortem tradimur propter Jesum : ut et vita Jesu manifestetur in carne nostra mortali.</verse><verse id="12">Ergo mors in nobis operatur, vita autem in vobis.</verse><verse id="13">Habentes autem eumdem spiritum fidei, sicut scriptum est : Credidi, propter quod locutus sum : et nos credimus, propter quod et loquimur :</verse><verse id="14">scientes quoniam qui suscitavit Jesum, et nos cum Jesu suscitabit, et constituet vobiscum.</verse><verse id="15">Omnia enim propter vos : ut gratia abundans, per multos in gratiarum actione, abundet in gloriam Dei.</verse><verse id="16">Propter quod non deficimus : sed licet is, qui foris est, noster homo corrumpatur, tamen is, qui intus est, renovatur de die in diem.</verse><verse id="17">Id enim, quod in præsenti est momentaneum et leve tribulationis nostræ, supra modum in sublimitate æternum gloriæ pondus operatur in nobis,</verse><verse id="18">non contemplantibus nobis quæ videntur, sed quæ non videntur. Quæ enim videntur, temporalia sunt : quæ autem non videntur, æterna sunt.</verse></chapter><chapter id="5"><verse id="1">Scimus enim quoniam si terrestris domus nostra hujus habitationis dissolvatur, quod ædificationem ex Deo habemus, domum non manufactam, æternam in cælis.</verse><verse id="2">Nam et in hoc ingemiscimus, habitationem nostram, quæ de cælo est, superindui cupientes :</verse><verse id="3">si tamen vestiti, non nudi inveniamur.</verse><verse id="4">Nam et qui sumus in hoc tabernaculo, ingemiscimus gravati : eo quod nolumus expoliari, sed supervestiri, ut absorbeatur quod mortale est, a vita.</verse><verse id="5">Qui autem efficit nos in hoc ipsum, Deus, qui dedit nobis pignus Spiritus.</verse><verse id="6">Audentes igitur semper, scientes quoniam dum sumus in corpore, peregrinamur a Domino</verse><verse id="7">(per fidem enim ambulamus, et non per speciem) :</verse><verse id="8">audemus autem, et bonam voluntatem habemus magis peregrinari a corpore, et præsentes esse ad Dominum.</verse><verse id="9">Et ideo contendimus, sive absentes, sive præsentes, placere illi.</verse><verse id="10">Omnes enim nos manifestari oportet ante tribunal Christi, ut referat unusquisque propria corporis, prout gessit, sive bonum, sive malum.</verse><verse id="11">Scientes ergo timorem Domini, hominibus suademus, Deo autem manifesti sumus. Spero autem et in conscientiis vestris manifestos nos esse.</verse><verse id="12">Non iterum commendamus nos vobis, sed occasionem damus vobis gloriandi pro nobis : ut habeatis ad eos qui in facie gloriantur, et non in corde.</verse><verse id="13">Sive enim mente excedimus Deo : sive sobrii sumus, vobis.</verse><verse id="14">Caritas enim Christi urget nos : æstimantes hoc, quoniam si unus pro omnibus mortuus est, ergo omnes mortui sunt :</verse><verse id="15">et pro omnibus mortuus est Christus : ut, et qui vivunt, jam non sibi vivant, sed ei qui pro ipsis mortuus est et resurrexit.</verse><verse id="16">Itaque nos ex hoc neminem novimus secundum carnem. Et si cognovimus secundum carnem Christum, sed nunc jam non novimus.</verse><verse id="17">Si qua ergo in Christo nova creatura, vetera transierunt : ecce facta sunt omnia nova.</verse><verse id="18">Omnia autem ex Deo, qui nos reconciliavit sibi per Christum : et dedit nobis ministerium reconciliationis,</verse><verse id="19">quoniam quidem Deus erat in Christo mundum reconcilians sibi, non reputans illis delicta ipsorum, et posuit in nobis verbum reconciliationis.</verse><verse id="20">Pro Christo ergo legatione fungimur, tamquam Deo exhortante per nos. Obsecramus pro Christo, reconciliamini Deo.</verse><verse id="21">Eum, qui non noverat peccatum, pro nobis peccatum fecit, ut nos efficeremur justitia Dei in ipso.</verse></chapter><chapter id="6"><verse id="1">Adjuvantes autem exhortamur ne in vacuum gratiam Dei recipiatis.</verse><verse id="2">Ait enim : Tempore accepto exaudivi te, et in die salutis adjuvi te. Ecce nunc tempus acceptabile, ecce nunc dies salutis.</verse><verse id="3">Nemini dantes ullam offensionem, ut non vituperetur ministerium nostrum :</verse><verse id="4">sed in omnibus exhibeamus nosmetipsos sicut Dei ministros in multa patientia, in tribulationibus, in necessitatibus, in angustiis,</verse><verse id="5">in plagis, in carceribus, in seditionibus, in laboribus, in vigiliis, in jejuniis,</verse><verse id="6">in castitate, in scientia, in longanimitate, in suavitate, in Spiritu Sancto, in caritate non ficta,</verse><verse id="7">in verbo veritatis, in virtute Dei, per arma justitiæ a dextris et a sinistris,</verse><verse id="8">per gloriam, et ignobilitatem, per infamiam, et bonam famam : ut seductores, et veraces, sicut qui ignoti, et cogniti :</verse><verse id="9">quasi morientes, et ecce vivimus : ut castigati, et non mortificati :</verse><verse id="10">quasi tristes, semper autem gaudentes : sicut egentes, multos autem locupletantes : tamquam nihil habentes, et omnia possidentes.</verse><verse id="11">Os nostrum patet ad vos, o Corinthii ; cor nostrum dilatatum est.</verse><verse id="12">Non angustiamini in nobis : angustiamini autem in visceribus vestris :</verse><verse id="13">eamdem autem habentes remunerationem, tamquam filiis dico, dilatamini et vos.</verse><verse id="14">Nolite jugum ducere cum infidelibus. Quæ enim participatio justitiæ cum iniquitate ? aut quæ societas luci ad tenebras ?</verse><verse id="15">quæ autem conventio Christi ad Belial ? aut quæ pars fideli cum infideli ?</verse><verse id="16">qui autem consensus templo Dei cum idolis ? vos enim estis templum Dei vivi, sicut dicit Deus :
Quoniam inhabitabo in illis, et inambulabo inter eos,
et ero illorum Deus, et ipsi erunt mihi populus.</verse><verse id="17">Propter quod exite de medio eorum,
et separamini, dicit Dominus,
et immundum ne tetigeritis :</verse><verse id="18">et ego recipiam vos :
et ero vobis in patrem,
et vos eritis mihi in filios et filias,
dicit Dominus omnipotens.</verse></chapter><chapter id="7"><verse id="1">Has ergo habentes promissiones, carissimi, mundemus nos ab omni inquinamento carnis et spiritus, perficientes sanctificationem in timore Dei.</verse><verse id="2">Capite nos. Neminem læsimus, neminem corrupimus, neminem circumvenimus.</verse><verse id="3">Non ad condemnationem vestram dico : prædiximus enim quod in cordibus nostris estis ad commoriendum et ad convivendum.</verse><verse id="4">Multa mihi fiducia est apud vos, multa mihi gloriatio pro vobis : repletus sum consolatione ; superabundo gaudio in omni tribulatione nostra.</verse><verse id="5">Nam et cum venissemus in Macedoniam, nullam requiem habuit caro nostra, sed omnem tribulationem passi sumus : foris pugnæ, intus timores.</verse><verse id="6">Sed qui consolatur humiles, consolatus est nos Deus in adventu Titi.</verse><verse id="7">Non solum autem in adventu ejus, sed etiam in consolatione, qua consolatus est in vobis, referens nobis vestrum desiderium, vestrum fletum, vestram æmulationem pro me, ita ut magis gauderem.</verse><verse id="8">Quoniam etsi contristavi vos in epistola, non me pœnitet : etsi pœniteret, videns quod epistola illa (etsi ad horam) vos contristavit,</verse><verse id="9">nunc gaudeo : non quia contristati estis, sed quia contristati estis ad pœnitentiam. Contristati enim estis ad Deum, ut in nullo detrimentum patiamini ex nobis.</verse><verse id="10">Quæ enim secundum Deum tristitia est, pœnitentiam in salutem stabilem operatur : sæculi autem tristitia mortem operatur.</verse><verse id="11">Ecce enim hoc ipsum, secundum Deum contristari vos, quantam in vobis operatur sollicitudinem : sed defensionem, sed indignationem, sed timorem, sed desiderium, sed æmulationem, sed vindictam : in omnibus exhibuistis vos incontaminatos esse negotio.</verse><verse id="12">Igitur, etsi scripsi vobis, non propter eum qui fecit injuriam, nec propter eum qui passus est : sed ad manifestandam sollicitudinem nostram, quam habemus pro vobis</verse><verse id="13">coram Deo : ideo consolati sumus. In consolatione autem nostra, abundantius magis gavisi sumus super gaudio Titi, quia refectus est spiritus ejus ab omnibus vobis :</verse><verse id="14">et si quid apud illum de vobis gloriatus sum, non sum confusus : sed sicut omnia vobis in veritate locuti sumus, ita et gloriatio nostra, quæ fuit ad Titum, veritas facta est,</verse><verse id="15">et viscera ejus abundantius in vobis sunt, reminiscentis omnium vestrum obedientiam : quomodo cum timore et tremore excepistis illum.</verse><verse id="16">Gaudeo quod in omnibus confido in vobis.</verse></chapter><chapter id="8"><verse id="1">Notam autem facimus vobis, fratres, gratiam Dei, quæ data est in ecclesiis Macedoniæ :</verse><verse id="2">quod in multo experimento tribulationis abundantia gaudii ipsorum fuit, et altissima paupertas eorum, abundavit in divitias simplicitatis eorum :</verse><verse id="3">quia secundum virtutem testimonium illis reddo, et supra virtutem voluntarii fuerunt,</verse><verse id="4">cum multa exhortatione obsecrantes nos gratiam, et communicationem ministerii, quod fit in sanctos.</verse><verse id="5">Et non sicut speravimus, sed semetipsos dederunt primum Domino, deinde nobis per voluntatem Dei,</verse><verse id="6">ita ut rogaremus Titum, ut quemadmodum cœpit, ita et perficiat in vobis etiam gratiam istam.</verse><verse id="7">Sed sicut in omnibus abundatis fide, et sermone, et scientia, et omni sollicitudine, insuper et caritate vestra in nos, ut et in hac gratia abundetis.</verse><verse id="8">Non quasi imperans dico : sed per aliorum sollicitudinem, etiam vestræ caritatis ingenium bonum comprobans.</verse><verse id="9">Scitis enim gratiam Domini nostri Jesu Christi, quoniam propter vos egenus factus est, cum esset dives, ut illius inopia vos divites essetis.</verse><verse id="10">Et consilium in hoc do : hoc enim vobis utile est, qui non solum facere, sed et velle cœpistis ab anno priore :</verse><verse id="11">nunc vero et facto perficite : ut quemadmodum promptus est animus voluntatis, ita sit et perficiendi ex eo quod habetis.</verse><verse id="12">Si enim voluntas prompta est, secundum id quod habet, accepta est, non secundum id quod non habet.</verse><verse id="13">Non enim ut aliis sit remissio, vobis autem tribulatio, sed ex æqualitate.</verse><verse id="14">In præsenti tempore vestra abundantia illorum inopiam suppleat : ut et illorum abundantia vestræ inopiæ sit supplementum, ut fiat æqualitas, sicut scriptum est :</verse><verse id="15">Qui multum, non abundavit : et qui modicum, non minoravit.</verse><verse id="16">Gratias autem Deo, qui dedit eamdem sollicitudinem pro vobis in corde Titi,</verse><verse id="17">quoniam exhortationem quidem suscepit : sed cum sollicitior esset, sua voluntate profectus est ad vos.</verse><verse id="18">Misimus etiam cum illo fratrem, cujus laus est in Evangelio per omnes ecclesias :</verse><verse id="19">non solum autem, sed et ordinatus est ab ecclesiis comes peregrinationis nostræ in hanc gratiam, quæ ministratur a nobis ad Domini gloriam, et destinatam voluntatem nostram :</verse><verse id="20">devitantes hoc, ne quis nos vituperet in hac plenitudine, quæ ministratur a nobis.</verse><verse id="21">Providemus enim bona non solum coram Deo, sed etiam coram hominibus.</verse><verse id="22">Misimus autem cum illis et fratrem nostrum, quem probavimus in multis sæpe sollicitum esse : nunc autem multo sollicitiorem, confidentia multa in vos,</verse><verse id="23">sive pro Tito, qui est socius meus, et in vos adjutor, sive fratres nostri, Apostoli ecclesiarum, gloria Christi.</verse><verse id="24">Ostensionem ergo, quæ est caritatis vestræ, et nostræ gloriæ pro vobis, in illos ostendite in faciem ecclesiarum.</verse></chapter><chapter id="9"><verse id="1">Nam de ministerio, quod fit in sanctos ex abundanti est mihi scribere vobis.</verse><verse id="2">Scio enim promptum animum vestrum : pro quo de vobis glorior apud Macedones. Quoniam et Achaia parata est ab anno præterito, et vestra æmulatio provocavit plurimos.</verse><verse id="3">Misi autem fratres : ut ne quod gloriamur de vobis, evacuetur in hac parte, ut (quemadmodum dixi) parati sitis :</verse><verse id="4">ne cum venerint Macedones mecum, et invenerint vos imparatos, erubescamus nos (ut non dicamus vos) in hac substantia.</verse><verse id="5">Necessarium ergo existimavi rogare fratres, ut præveniant ad vos, et præparent repromissam benedictionem hanc paratam esse sic, quasi benedictionem, non tamquam avaritiam.</verse><verse id="6">Hoc autem dico : qui parce seminat, parce et metet : et qui seminat in benedictionibus, de benedictionibus et metet.</verse><verse id="7">Unusquisque, prout destinavit in corde suo, non ex tristitia, aut ex necessitate : hilarem enim datorem diligit Deus.</verse><verse id="8">Potens est autem Deus omnem gratiam abundare facere in vobis : ut in omnibus semper omnem sufficientiam habentes, abundetis in omne opus bonum,</verse><verse id="9">sicut scriptum est : Dispersit, dedit pauperibus : justitia ejus manet in sæculum sæculi.</verse><verse id="10">Qui autem administrat semen seminanti : et panem ad manducandum præstabit, et multiplicabit semen vestrum, et augebit incrementa frugum justitiæ vestræ :</verse><verse id="11">ut in omnibus locupletati abundetis in omnem simplicitatem, quæ operatur per nos gratiarum actionem Deo.</verse><verse id="12">Quoniam ministerium hujus officii non solum supplet ea quæ desunt sanctis, sed etiam abundat per multas gratiarum actiones in Domino,</verse><verse id="13">per probationem ministerii hujus, glorificantes Deum in obedientia confessionis vestræ, in Evangelium Christi, et simplicitate communicationis in illos, et in omnes,</verse><verse id="14">et in ipsorum obsecratione pro vobis, desiderantium vos propter eminentem gratiam Dei in vobis.</verse><verse id="15">Gratias Deo super inenarrabili dono ejus.</verse></chapter><chapter id="10"><verse id="1">Ipse autem ego Paulus obsecro vos per mansuetudinem et modestiam Christi, qui in facie quidem humilis sum inter vos, absens autem confido in vos.</verse><verse id="2">Rogo autem vos ne præsens audeam per eam confidentiam, qua existimor audere in quosdam, qui arbitrantur nos tamquam secundum carnem ambulemus.</verse><verse id="3">In carne enim ambulantes, non secundum carnem militamus.</verse><verse id="4">Nam arma militiæ nostræ non carnalia sunt, sed potentia Deo ad destructionem munitionum, consilia destruentes,</verse><verse id="5">et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi,</verse><verse id="6">et in promptu habentes ulcisci omnem inobedientiam, cum impleta fuerit vestra obedientia.</verse><verse id="7">Quæ secundum faciem sunt, videte. Si quis confidit sibi Christi se esse, hoc cogitet iterum apud se : quia sicut ipse Christi est, ita et nos.</verse><verse id="8">Nam etsi amplius aliquid gloriatus fuero de potestate nostra, quam dedit nobis Dominus in ædificationem, et non in destructionem vestram, non erubescam.</verse><verse id="9">Ut autem non existimer tamquam terrere vos per epistolas :</verse><verse id="10">quoniam quidem epistolæ, inquiunt, graves sunt et fortes : præsentia autem corporis infirma, et sermo contemptibilis :</verse><verse id="11">hoc cogitet qui ejusmodi est, quia quales sumus verbo per epistolas absentes, tales et præsentes in facto.</verse><verse id="12">Non enim audemus inserere, aut comparare nos quibusdam, qui seipsos commendant : sed ipsi in nobis nosmetipsos metientes, et comparantes nosmetipsos nobis.</verse><verse id="13">Nos autem non in immensum gloriabimur, sed secundum mensuram regulæ, qua mensus est nobis Deus, mensuram pertingendi usque ad vos.</verse><verse id="14">Non enim quasi non pertingentes ad vos, superextendimus nos : usque ad vos enim pervenimus in Evangelio Christi.</verse><verse id="15">Non in immensum gloriantes in alienis laboribus : spem autem habentes crescentis fidei vestræ, in vobis magnificari secundum regulam nostram in abundantiam,</verse><verse id="16">etiam in illa, quæ ultra vos sunt, evangelizare, non in aliena regula in iis quæ præparata sunt gloriari.</verse><verse id="17">Qui autem gloriatur, in Domino glorietur.</verse><verse id="18">Non enim qui seipsum commendat, ille probatus est : sed quem Deus commendat.</verse></chapter><chapter id="11"><verse id="1">Utinam sustineretis modicum quid insipientiæ meæ, sed et supportare me :</verse><verse id="2">æmulor enim vos Dei æmulatione. Despondi enim vos uni viro, virginem castam exhibere Christo.</verse><verse id="3">Timeo autem ne sicut serpens Hevam seduxit astutia sua, ita corrumpantur sensus vestri, et excidant a simplicitate, quæ est in Christo.</verse><verse id="4">Nam si is qui venit, alium Christum prædicat, quem non prædicavimus, aut alium spiritum accipitis, quem non accepistis : aut aliud Evangelium, quod non recepistis : recte pateremini.</verse><verse id="5">Existimo enim nihil me minus fecisse a magnis Apostolis.</verse><verse id="6">Nam etsi imperitus sermone, sed non scientia, in omnibus autem manifestati sumus vobis.</verse><verse id="7">Aut numquid peccatum feci, meipsum humilians, ut vos exaltemini ? quoniam gratis Evangelium Dei evangelizavi vobis ?</verse><verse id="8">Alias ecclesias expoliavi, accipiens stipendium ad ministerium vestrum.</verse><verse id="9">Et cum essem apud vos, et egerem, nulli onerosus fui : nam quod mihi deerat, suppleverunt fratres, qui venerunt a Macedonia : et in omnibus sine onere me vobis servavi, et servabo.</verse><verse id="10">Est veritas Christi in me, quoniam hæc gloriatio non infringetur in me in regionibus Achaiæ.</verse><verse id="11">Quare ? quia non diligo vos ? Deus scit.</verse><verse id="12">Quod autem facio, et faciam : ut amputem occasionem eorum qui volunt occasionem, ut in quo gloriantur, inveniantur sicut et nos.</verse><verse id="13">Nam ejusmodi pseudoapostoli sunt operarii subdoli, transfigurantes se in apostolos Christi.</verse><verse id="14">Et non mirum : ipse enim Satanas transfigurat se in angelum lucis.</verse><verse id="15">Non est ergo magnum, si ministri ejus transfigurentur velut ministri justitiæ : quorum finis erit secundum opera ipsorum.</verse><verse id="16">Iterum dico (ne quis me putet insipientem esse, alioquin velut insipientem accipite me, ut et ego modicum quid glorier),</verse><verse id="17">quod loquor, non loquor secundum Deum, sed quasi in insipientia, in hac substantia gloriæ.</verse><verse id="18">Quoniam multi gloriantur secundum carnem : et ego gloriabor.</verse><verse id="19">Libenter enim suffertis insipientes, cum sitis ipsi sapientes.</verse><verse id="20">Sustinetis enim si quis vos in servitutem redigit, si quis devorat, si quis accipit, si quis extollitur, si quis in faciem vos cædit.</verse><verse id="21">Secundum ignobilitatem dico, quasi nos infirmi fuerimus in hac parte. In quo quis audet (in insipientia dico) audeo et ego :</verse><verse id="22">Hebræi sunt, et ego : Israëlitæ sunt, et ego : semen Abrahæ sunt, et ego.</verse><verse id="23">Ministri Christi sunt (ut minus sapiens dico), plus ego : in laboribus plurimis, in carceribus abundantius, in plagis supra modum, in mortibus frequenter.</verse><verse id="24">A Judæis quinquies, quadragenas, una minus, accepi.</verse><verse id="25">Ter virgis cæsus sum, semel lapidatus sum : ter naufragium feci, nocte et die in profundo maris fui,</verse><verse id="26">in itineribus sæpe, periculis fluminum, periculis latronum, periculis ex genere, periculis ex gentibus, periculis in civitate, periculis in solitudine, periculis in mari, periculis in falsis fratribus :</verse><verse id="27">in labore et ærumna, in vigiliis multis, in fame et siti, in jejuniis multis, in frigore et nuditate,</verse><verse id="28">præter illa quæ extrinsecus sunt, instantia mea quotidiana, sollicitudo omnium ecclesiarum.</verse><verse id="29">Quis infirmatur, et ego non infirmor ? quis scandalizatur, et ego non uror ?</verse><verse id="30">Si gloriari oportet, quæ infirmitatis meæ sunt, gloriabor.</verse><verse id="31">Deus et Pater Domini nostri Jesu Christi, qui est benedictus in sæcula, scit quod non mentior.</verse><verse id="32">Damasci præpositus gentis Aretæ regis custodiebat civitatem Damascenorum ut me comprehenderet :</verse><verse id="33">et per fenestram in sporta dimissus sum per murum, et sic effugi manus ejus.</verse></chapter><chapter id="12"><verse id="1">Si gloriari oportet (non expedit quidem), veniam autem ad visiones et revelationes Domini.</verse><verse id="2">Scio hominem in Christo ante annos quatuordecim, sive in corpore nescio, sive extra corpus nescio, Deus scit, raptum hujusmodi usque ad tertium cælum.</verse><verse id="3">Et scio hujusmodi hominem sive in corpore, sive extra corpus nescio, Deus scit :</verse><verse id="4">quoniam raptus est in paradisum : et audivit arcana verba, quæ non licet homini loqui.</verse><verse id="5">Pro hujusmodi gloriabor : pro me autem nihil gloriabor nisi in infirmitatibus meis.</verse><verse id="6">Nam etsi voluero gloriari, non ero insipiens : veritatem enim dicam : parco autem, ne quis me existimet supra id quod videt in me, aut aliquid audit ex me.</verse><verse id="7">Et ne magnitudo revelationum extollat me, datus est mihi stimulus carnis meæ angelus Satanæ, qui me colaphizet.</verse><verse id="8">Propter quod ter Dominum rogavi ut discederet a me :</verse><verse id="9">et dixit mihi : Sufficit tibi gratia mea : nam virtus in infirmitate perficitur. Libenter igitur gloriabor in infirmitatibus meis, ut inhabitet in me virtus Christi.</verse><verse id="10">Propter quod placeo mihi in infirmitatibus meis, in contumeliis, in necessitatibus, in persecutionibus, in angustiis pro Christo : cum enim infirmor, tunc potens sum.</verse><verse id="11">Factus sum insipiens, vos me coëgistis. Ego enim a vobis debui commendari : nihil enim minus fui ab iis, qui sunt supra modum Apostoli : tametsi nihil sum :</verse><verse id="12">signa tamen apostolatus mei facta sunt super vos in omni patientia, in signis, et prodigiis, et virtutibus.</verse><verse id="13">Quid est enim, quod minus habuistis præ ceteris ecclesiis, nisi quod ego ipse non gravavi vos ? donate mihi hanc injuriam.</verse><verse id="14">Ecce tertio hoc paratus sum venire ad vos : et non ero gravis vobis. Non enim quæro quæ vestra sunt, sed vos. Nec enim debent filii parentibus thesaurizare, sed parentes filiis.</verse><verse id="15">Ego autem libentissime impendam, et super impendar ipse pro animabus vestris : licet plus vos diligens, minus diligar.</verse><verse id="16">Sed esto : ego vos non gravavi : sed cum essem astutus, dolo vos cepi.</verse><verse id="17">Numquid per aliquem eorum, quod misi ad vos, circumveni vos ?</verse><verse id="18">Rogavi Titum, et misi cum illo fratrem. Numquid Titus vos circumvenit ? nonne eodem spiritu ambulavimus ? nonne iisdem vestigiis ?</verse><verse id="19">Olim putatis quod excusemus nos apud vos ? coram Deo in Christo loquimur : omnia autem, carissimi, propter ædificationem vestram.</verse><verse id="20">Timeo enim ne forte cum venero, non quales volo, inveniam vos : et ego inveniar a vobis, qualem non vultis : ne forte contentiones, æmulationes, animositates, dissensiones, detractiones, susurrationes, inflationes, seditiones sint inter vos :</verse><verse id="21">ne iterum cum venero, humiliet me Deus apud vos, et lugeam multos ex iis qui ante peccaverunt, et non egerunt pœnitentiam super immunditia, et fornicatione, et impudicitia, quam gesserunt.</verse></chapter><chapter id="13"><verse id="1">Ecce tertio hoc venio ad vos : in ore duorum vel trium testium stabit omne verbum.</verse><verse id="2">Prædixi, et prædico, ut præsens, et nunc absens iis qui ante peccaverunt, et ceteris omnibus, quoniam si venero iterum, non parcam.</verse><verse id="3">An experimentum quæritis ejus, qui in me loquitur Christus, qui in vobis non infirmatur, sed potens est in vobis ?</verse><verse id="4">Nam etsi crucifixus est ex infirmitate : sed vivit ex virtute Dei. Nam et nos infirmi sumus in illo : sed vivemus cum eo ex virtute Dei in vobis.</verse><verse id="5">Vosmetipsos tentate si estis in fide : ipsi vos probate. An non cognoscitis vosmetipsos quia Christus Jesus in vobis est ? nisi forte reprobi estis.</verse><verse id="6">Spero autem quod cognoscetis, quia nos non sumus reprobi.</verse><verse id="7">Oramus autem Deum ut nihil mali faciatis, non ut nos probati appareamus, sed ut vos quod bonum est faciatis : nos autem ut reprobi simus.</verse><verse id="8">Non enim possumus aliquid adversus veritatem, sed pro veritate.</verse><verse id="9">Gaudemus enim, quoniam nos infirmi sumus, vos autem potentes estis. Hoc et oramus, vestram consummationem.</verse><verse id="10">Ideo hæc absens scribo, ut non præsens durius agam secundum potestatem, quam Dominus dedit mihi in ædificationem, et non in destructionem.</verse><verse id="11">De cetero, fratres, gaudete, perfecti estote, exhortamini, idem sapite, pacem habete, et Deus pacis et dilectionis erit vobiscum.</verse><verse id="12">Salutate invicem in osculo sancto. Salutant vos omnes sancti.</verse><verse id="13">Gratia Domini nostri Jesu Christi, et caritas Dei, et communicatio Sancti Spiritus sit cum omnibus vobis. Amen.</verse></chapter></book><book id="48" name="ad Galatas" shortname="gal"><chapter id="1"><verse id="1">Paulus, Apostolus non ab hominibus, neque per hominem, sed per Jesum Christum, et Deum Patrem, qui suscitavit eum a mortuis :</verse><verse id="2">et qui mecum sunt omnes fratres, ecclesiis Galatiæ.</verse><verse id="3">Gratia vobis, et pax a Deo Patre, et Domino nostro Jesu Christo,</verse><verse id="4">qui dedit semetipsum pro peccatis nostris, ut eriperet nos de præsenti sæculo nequam, secundum voluntatem Dei et Patris nostri,</verse><verse id="5">cui est gloria in sæcula sæculorum. Amen.</verse><verse id="6">Miror quod sic tam cito transferimini ab eo qui vos vocavit in gratiam Christi in aliud Evangelium :</verse><verse id="7">quod non est aliud, nisi sunt aliqui qui vos conturbant, et volunt convertere Evangelium Christi.</verse><verse id="8">Sed licet nos aut angelus de cælo evangelizet vobis præterquam quod evangelizavimus vobis, anathema sit.</verse><verse id="9">Sicut prædiximus, et nunc iterum dico : si quis vobis evangelizaverit præter id quod accepistis, anathema sit.</verse><verse id="10">Modo enim hominibus suadeo, an Deo ? an quæro hominibus placere ? si adhuc hominibus placerem, Christi servus non essem.</verse><verse id="11">Notum enim vobis facio, fratres, Evangelium, quod evangelizatum est a me, quia non est secundum hominem :</verse><verse id="12">neque enim ego ab homine accepi illud, neque didici, sed per revelationem Jesu Christi.</verse><verse id="13">Audistis enim conversationem meam aliquando in Judaismo : quoniam supra modum persequebar Ecclesiam Dei, et expugnabam illam,</verse><verse id="14">et proficiebam in Judaismo supra multos coætaneos meos in genere meo, abundantius æmulator existens paternarum mearum traditionum.</verse><verse id="15">Cum autem placuit ei, qui me segregavit ex utero matris meæ, et vocavit per gratiam suam,</verse><verse id="16">ut revelaret Filium suum in me, ut evangelizarem illum in gentibus : continuo non acquievi carni et sanguini,</verse><verse id="17">neque veni Jerosolymam ad antecessores meos Apostolos : sed abii in Arabiam, et iterum reversus sum Damascum :</verse><verse id="18">deinde post annos tres veni Jerosolymam videre Petrum, et mansi apud eum diebus quindecim :</verse><verse id="19">alium autem Apostolorum vidi neminem, nisi Jacobum fratrem Domini.</verse><verse id="20">Quæ autem scribo vobis, ecce coram Deo, quia non mentior.</verse><verse id="21">Deinde veni in partes Syriæ, et Ciliciæ.</verse><verse id="22">Eram autem ignotus facie ecclesiis Judææ, quæ erant in Christo :</verse><verse id="23">tantum autem auditum habebant quoniam qui persequebatur nos aliquando, nunc evangelizat fidem, quam aliquando expugnabat :</verse><verse id="24">et in me clarificabant Deum.</verse></chapter><chapter id="2"><verse id="1">Deinde post annos quatuordecim, iterum ascendi Jerosolymam cum Barnaba, assumpto et Tito.</verse><verse id="2">Ascendi autem secundum revelationem : et contuli cum illis Evangelium, quod prædico in gentibus, seorsum autem iis qui videbantur aliquid esse : ne forte in vacuum currerem, aut cucurrissem.</verse><verse id="3">Sed neque Titus, qui mecum erat, cum esset gentilis, compulsus est circumcidi :</verse><verse id="4">sed propter subintroductos falsos fratres, qui subintroierunt explorare libertatem nostram, quam habemus in Christo Jesu, ut nos in servitutem redigerent.</verse><verse id="5">Quibus neque ad horam cessimus subjectione, ut veritas Evangelii permaneat apud vos :</verse><verse id="6">ab iis autem, qui videbantur esse aliquid (quales aliquando fuerint, nihil mea interest : Deus personam hominis non accipit) : mihi enim qui videbantur esse aliquid, nihil contulerunt.</verse><verse id="7">Sed e contra cum vidissent quod creditum est mihi Evangelium præputii, sicut et Petro circumcisionis</verse><verse id="8">(qui enim operatus est Petro in apostolatum circumcisionis, operatus est et mihi inter gentes) :</verse><verse id="9">et cum cognovissent gratiam, quæ data est mihi, Jacobus, et Cephas, et Joannes, qui videbantur columnæ esse, dextras dederunt mihi, et Barnabæ societatis : ut nos in gentes, ipsi autem in circumcisionem :</verse><verse id="10">tantum ut pauperum memores essemus, quod etiam sollicitus fui hoc ipsum facere.</verse><verse id="11">Cum autem venisset Cephas Antiochiam, in faciem ei restiti, quia reprehensibilis erat.</verse><verse id="12">Prius enim quam venirent quidam a Jacobo, cum gentibus edebat : cum autem venissent, subtrahebat, et segregabat se, timens eos qui ex circumcisione erant.</verse><verse id="13">Et simulationi ejus consenserunt ceteri Judæi, ita ut et Barnabas duceretur ab eis in illam simulationem.</verse><verse id="14">Sed cum vidissem quod non recte ambularent ad veritatem Evangelii, dixi Cephæ coram omnibus : Si tu, cum Judæus sis, gentiliter vivis, et non judaice : quomodo gentes cogis judaizare ?</verse><verse id="15">Nos natura Judæi, et non ex gentibus peccatores.</verse><verse id="16">Scientes autem quod non justificatur homo ex operibus legis, nisi per fidem Jesu Christi : et nos in Christo Jesu credimus, ut justificemur ex fide Christi, et non ex operibus legis : propter quod ex operibus legis non justificabitur omnis caro.</verse><verse id="17">Quod si quærentes justificari in Christo, inventi sumus et ipsi peccatores, numquid Christus peccati minister est ? Absit.</verse><verse id="18">Si enim quæ destruxi, iterum hæc ædifico : prævaricatorem me constituo.</verse><verse id="19">Ego enim per legem, legi mortuus sum, ut Deo vivam : Christo confixus sum cruci.</verse><verse id="20">Vivo autem, jam non ego : vivit vero in me Christus. Quod autem nunc vivo in carne : in fide vivo Filii Dei, qui dilexit me, et tradidit semetipsum pro me.</verse><verse id="21">Non abjicio gratiam Dei. Si enim per legem justitia, ergo gratis Christus mortuus est.</verse></chapter><chapter id="3"><verse id="1">O insensati Galatæ, quis vos fascinavit non obedire veritati, ante quorum oculos Jesus Christus præscriptus est, in vobis crucifixus ?</verse><verse id="2">Hoc solum a vobis volo discere : ex operibus legis Spiritum accepistis, an ex auditu fidei ?</verse><verse id="3">sic stulti estis, ut cum Spiritu cœperitis, nunc carne consummemini ?</verse><verse id="4">tanta passi estis sine causa ? si tamen sine causa.</verse><verse id="5">Qui ergo tribuit vobis Spiritum, et operatur virtutes in vobis : ex operibus legis, an ex auditu fidei ?</verse><verse id="6">Sicut scriptum est : Abraham credidit Deo, et reputatum est illi ad justitiam :</verse><verse id="7">cognoscite ergo quia qui ex fide sunt, ii sunt filii Abrahæ.</verse><verse id="8">Providens autem Scriptura quia ex fide justificat gentes Deus, prænuntiavit Abrahæ : Quia benedicentur in te omnes gentes.</verse><verse id="9">Igitur qui ex fide sunt, benedicentur cum fideli Abraham.</verse><verse id="10">Quicumque enim ex operibus legis sunt, sub maledicto sunt. Scriptum est enim : Maledictus omnis qui non permanserit in omnibus quæ scripta sunt in libro legis ut faciat ea.</verse><verse id="11">Quoniam autem in lege nemo justificatur apud Deum, manifestum est : quia justus ex fide vivit.</verse><verse id="12">Lex autem non est ex fide, sed : Qui fecerit ea, vivet in illis.</verse><verse id="13">Christus nos redemit de maledicto legis, factus pro nobis maledictum : quia scriptum est : Maledictus omnis qui pendet in ligno :</verse><verse id="14">ut in gentibus benedictio Abrahæ fieret in Christo Jesu, ut pollicitationem Spiritus accipiamus per fidem.</verse><verse id="15">Fratres (secundum hominem dico) tamen hominis confirmatum testamentum nemo spernit, aut superordinat.</verse><verse id="16">Abrahæ dictæ sunt promissiones, et semini ejus. Non dicit : Et seminibus, quasi in multis : sed quasi in uno : Et semini tuo, qui est Christus.</verse><verse id="17">Hoc autem dico, testamentum confirmatum a Deo : quæ post quadringentos et triginta annos facta est lex, non irritum facit ad evacuandam promissionem.</verse><verse id="18">Nam si ex lege hæreditas, jam non ex promissione. Abrahæ autem per repromissionem donavit Deus.</verse><verse id="19">Quid igitur lex ? Propter transgressiones posita est donec veniret semen, cui promiserat, ordinata per angelos in manu mediatoris.</verse><verse id="20">Mediator autem unius non est : Deus autem unus est.</verse><verse id="21">Lex ergo adversus promissa Dei ? Absit. Si enim data esset lex, quæ posset vivificare, vere ex lege esset justitia.</verse><verse id="22">Sed conclusit Scriptura omnia sub peccato, ut promissio ex fide Jesu Christi daretur credentibus.</verse><verse id="23">Prius autem quam veniret fides, sub lege custodiebamur conclusi in eam fidem quæ revelanda erat.</verse><verse id="24">Itaque lex pædagogus noster fuit in Christo, ut ex fide justificemur.</verse><verse id="25">At ubi venit fides, jam non sumus sub pædagogo.</verse><verse id="26">Omnes enim filii Dei estis per fidem, quæ est in Christo Jesu.</verse><verse id="27">Quicumque enim in Christo baptizati estis, Christum induistis.</verse><verse id="28">Non est Judæus, neque Græcus : non est servus, neque liber : non est masculus, neque femina. Omnes enim vos unum estis in Christo Jesu.</verse><verse id="29">Si autem vos Christi, ergo semen Abrahæ estis, secundum promissionem hæredes.</verse></chapter><chapter id="4"><verse id="1">Dico autem : quanto tempore hæres parvulus est, nihil differt a servo, cum sit dominus omnium :</verse><verse id="2">sed sub tutoribus et actoribus est usque ad præfinitum tempus a patre :</verse><verse id="3">ita et nos cum essemus parvuli, sub elementis mundi eramus servientes.</verse><verse id="4">At ubi venit plenitudo temporis, misit Deus Filium suum factum ex muliere, factum sub lege,</verse><verse id="5">ut eos, qui sub lege erant, redimeret, ut adoptionem filiorum reciperemus.</verse><verse id="6">Quoniam autem estis filii, misit Deus Spiritum Filii sui in corda vestra, clamantem : Abba, Pater.</verse><verse id="7">Itaque jam non est servus, sed filius : quod si filius, et hæres per Deum.</verse><verse id="8">Sed tunc quidem ignorantes Deum, iis, qui natura non sunt dii, serviebatis.</verse><verse id="9">Nunc autem cum cognoveritis Deum, immo cogniti sitis a Deo : quomodo convertimini iterum ad infirma et egena elementa, quibus denuo servire vultis ?</verse><verse id="10">Dies observatis, et menses, et tempora, et annos.</verse><verse id="11">Timeo vos, ne forte sine causa laboraverim in vobis.</verse><verse id="12">Estote sicut ego, quia et ego sicut vos : fratres, obsecro vos. Nihil me læsistis.</verse><verse id="13">Scitis autem quia per infirmitatem carnis evangelizavi vobis jampridem : et tentationem vestram in carne mea</verse><verse id="14">non sprevistis, neque respuistis : sed sicut angelum Dei excepistis me, sicut Christum Jesum.</verse><verse id="15">Ubi est ergo beatitudo vestra ? testimonium enim perhibeo vobis, quia, si fieri posset, oculos vestros eruissetis, et dedissetis mihi.</verse><verse id="16">Ergo inimicus vobis factus sum, verum dicens vobis ?</verse><verse id="17">Æmulantur vos non bene : sed excludere vos volunt, ut illos æmulemini.</verse><verse id="18">Bonum autem æmulamini in bono semper : et non tantum cum præsens sum apud vos.</verse><verse id="19">Filioli mei, quos iterum parturio, donec formetur Christus in vobis :</verse><verse id="20">vellem autem esse apud vos modo, et mutare vocem meam : quoniam confundor in vobis.</verse><verse id="21">Dicite mihi qui sub lege vultis esse : legem non legistis ?</verse><verse id="22">Scriptum est enim : Quoniam Abraham duos filios habuit : unum de ancilla, et unum de libera.</verse><verse id="23">Sed qui de ancilla, secundum carnem natus est : qui autem de libera, per repromissionem :</verse><verse id="24">quæ sunt per allegoriam dicta. Hæc enim sunt duo testamenta. Unum quidem in monte Sina, in servitutem generans, quæ est Agar :</verse><verse id="25">Sina enim mons est in Arabia, qui conjunctus est ei quæ nunc est Jerusalem, et servit cum filiis suis.</verse><verse id="26">Illa autem, quæ sursum est Jerusalem, libera est, quæ est mater nostra.</verse><verse id="27">Scriptum est enim :
Lætare, sterilis, quæ non paris ;
erumpe et clama, quæ non parturis :
quia multi filii desertæ,
magis quam ejus quæ habet virum.</verse><verse id="28">Nos autem, fratres, secundum Isaac promissionis filii sumus.</verse><verse id="29">Sed quomodo tunc is, qui secundum carnem natus fuerat, persequebatur eum qui secundum spiritum : ita et nunc.</verse><verse id="30">Sed quid dicit Scriptura ? Ejice ancillam, et filium ejus : non enim hæres erit filius ancillæ cum filio liberæ.</verse><verse id="31">Itaque, fratres, non sumus ancillæ filii, sed liberæ : qua libertate Christus nos liberavit.</verse></chapter><chapter id="5"><verse id="1">State, et nolite iterum jugo servitutis contineri.</verse><verse id="2">Ecce ego Paulus dico vobis : quoniam si circumcidamini, Christus vobis nihil proderit.</verse><verse id="3">Testificor autem rursus omni homini circumcidenti se, quoniam debitor est universæ legis faciendæ.</verse><verse id="4">Evacuati estis a Christo, qui in lege justificamini : a gratia excidistis.</verse><verse id="5">Nos enim spiritu ex fide, spem justitiæ exspectamus.</verse><verse id="6">Nam in Christo Jesu neque circumcisio aliquid valet, neque præputium : sed fides, quæ per caritatem operatur.</verse><verse id="7">Currebatis bene : quis vos impedivit veritati non obedire ?</verse><verse id="8">persuasio hæc non est ex eo, qui vocat vos.</verse><verse id="9">Modicum fermentum totam massam corrumpit.</verse><verse id="10">Ego confido in vobis in Domino, quod nihil aliud sapietis : qui autem conturbat vos, portabit judicium, quicumque est ille.</verse><verse id="11">Ego autem, fratres, si circumcisionem adhuc prædico : quid adhuc persecutionem patior ? ergo evacuatum est scandalum crucis.</verse><verse id="12">Utinam et abscindantur qui vos conturbant.</verse><verse id="13">Vos enim in libertatem vocati estis, fratres : tantum ne libertatem in occasionem detis carnis, sed per caritatem Spiritus servite invicem.</verse><verse id="14">Omnis enim lex in uno sermone impletur : Diliges proximum tuum sicut teipsum.</verse><verse id="15">Quod si invicem mordetis, et comeditis : videte ne ab invicem consumamini.</verse><verse id="16">Dico autem : Spiritu ambulate, et desideria carnis non perficietis.</verse><verse id="17">Caro enim concupiscit adversus spiritum, spiritus autem adversus carnem : hæc enim sibi invicem adversantur, ut non quæcumque vultis, illa faciatis.</verse><verse id="18">Quod si Spiritu ducimini, non estis sub lege.</verse><verse id="19">Manifesta sunt autem opera carnis, quæ sunt fornicatio, immunditia, impudicitia, luxuria,</verse><verse id="20">idolorum servitus, veneficia, inimicitiæ, contentiones, æmulationes, iræ, rixæ, dissensiones, sectæ,</verse><verse id="21">invidiæ, homicidia, ebrietates, comessationes, et his similia, quæ prædico vobis, sicut prædixi : quoniam qui talia agunt, regnum Dei non consequentur.</verse><verse id="22">Fructus autem Spiritus est caritas, gaudium, pax, patientia, benignitas, bonitas, longanimitas,</verse><verse id="23">mansuetudo, fides, modestia, continentia, castitas. Adversus hujusmodi non est lex.</verse><verse id="24">Qui autem sunt Christi, carnem suam crucifixerunt cum vitiis et concupiscentiis.</verse><verse id="25">Si Spiritu vivimus, Spiritu et ambulemus.</verse><verse id="26">Non efficiamur inanis gloriæ cupidi, invicem provocantes, invicem invidentes.</verse></chapter><chapter id="6"><verse id="1">Fratres, etsi præoccupatus fuerit homo in aliquo delicto, vos, qui spirituales estis, hujusmodi instruite in spiritu lenitatis, considerans teipsum, ne et tu tenteris.</verse><verse id="2">Alter alterius onera portate, et sic adimplebitis legem Christi.</verse><verse id="3">Nam si quis existimat se aliquid esse, cum nihil sit, ipse se seducit.</verse><verse id="4">Opus autem suum probet unusquisque, et sic in semetipso tantum gloriam habebit, et non in altero.</verse><verse id="5">Unusquisque enim onus suum portabit.</verse><verse id="6">Communicet autem is qui catechizatur verbo, ei qui se catechizat, in omnibus bonis.</verse><verse id="7">Nolite errare : Deus non irridetur.</verse><verse id="8">Quæ enim seminaverit homo, hæc et metet. Quoniam qui seminat in carne sua, de carne et metet corruptionem : qui autem seminat in spiritu, de spiritu metet vitam æternam.</verse><verse id="9">Bonum autem facientes, non deficiamus : tempore enim suo metemus non deficientes.</verse><verse id="10">Ergo dum tempus habemus, operemur bonum ad omnes, maxime autem ad domesticos fidei.</verse><verse id="11">Videte qualibus litteris scripsi vobis mea manu.</verse><verse id="12">Quicumque enim volunt placere in carne, hi cogunt vos circumcidi, tantum ut crucis Christi persecutionem non patiantur.</verse><verse id="13">Neque enim qui circumciduntur, legem custodiunt : sed volunt vos circumcidi, ut in carne vestra glorientur.</verse><verse id="14">Mihi autem absit gloriari, nisi in cruce Domini nostri Jesu Christi : per quem mihi mundus crucifixus est, et ego mundo.</verse><verse id="15">In Christo enim Jesu neque circumcisio aliquid valet, neque præputium, sed nova creatura.</verse><verse id="16">Et quicumque hanc regulam secuti fuerint, pax super illos, et misericordia, et super Israël Dei.</verse><verse id="17">De cetero, nemo mihi molestus sit : ego enim stigmata Domini Jesu in corpore meo porto.</verse><verse id="18">Gratia Domini nostri Jesu Christi cum spiritu vestro, fratres. Amen.</verse></chapter></book><book id="49" name="ad Ephesios" shortname="eph"><chapter id="1"><verse id="1">Paulus Apostolus Jesu Christi per voluntatem Dei, omnibus sanctis qui sunt Ephesi, et fidelibus in Christo Jesu.</verse><verse id="2">Gratia vobis, et pax a Deo Patre nostro, et Domino Jesu Christo.</verse><verse id="3">Benedictus Deus et Pater Domini nostri Jesu Christi, qui benedixit nos in omni benedictione spirituali in cælestibus in Christo,</verse><verse id="4">sicut elegit nos in ipso ante mundi constitutionem, ut essemus sancti et immaculati in conspectu ejus in caritate.</verse><verse id="5">Qui prædestinavit nos in adoptionem filiorum per Jesum Christum in ipsum : secundum propositum voluntatis suæ,</verse><verse id="6">in laudem gloriæ gratiæ suæ, in qua gratificavit nos in dilecto Filio suo.</verse><verse id="7">In quo habemus redemptionem per sanguinem ejus, remissionem peccatorum secundum divitias gratiæ ejus,</verse><verse id="8">quæ superabundavit in nobis in omni sapientia et prudentia :</verse><verse id="9">ut notum faceret nobis sacramentum voluntatis suæ, secundum beneplacitum ejus, quod proposuit in eo,</verse><verse id="10">in dispensatione plenitudinis temporum, instaurare omnia in Christo, quæ in cælis et quæ in terra sunt, in ipso ;</verse><verse id="11">in quo etiam et nos sorte vocati sumus prædestinati secundum propositum ejus qui operatur omnia secundum consilium voluntatis suæ :</verse><verse id="12">ut simus in laudem gloriæ ejus nos, qui ante speravimus in Christo ;</verse><verse id="13">in quo et vos, cum audissetis verbum veritatis, Evangelium salutis vestræ, in quo et credentes signati estis Spiritu promissionis Sancto,</verse><verse id="14">qui est pignus hæreditatis nostræ, in redemptionem acquisitionis, in laudem gloriæ ipsius.</verse><verse id="15">Propterea et ego audiens fidem vestram, quæ est in Domino Jesu, et dilectionem in omnes sanctos,</verse><verse id="16">non cesso gratias agens pro vobis, memoriam vestri faciens in orationibus meis :</verse><verse id="17">ut Deus Domini nostri Jesu Christi, Pater gloriæ, det vobis spiritum sapientiæ et revelationis in agnitione ejus,</verse><verse id="18">illuminatos oculos cordis vestri, ut sciatis quæ sit spes vocationis ejus, et quæ divitiæ gloriæ hæreditatis ejus in sanctis,</verse><verse id="19">et quæ sit supereminens magnitudo virtutis ejus in nos, qui credimus secundum operationem potentiæ virtutis ejus,</verse><verse id="20">quam operatus est in Christo, suscitans illum a mortuis, et constituens ad dexteram suam in cælestibus :</verse><verse id="21">supra omnem principatum, et potestatem, et virtutem, et dominationem, et omne nomen, quod nominatur non solum in hoc sæculo, sed etiam in futuro.</verse><verse id="22">Et omnia subjecit sub pedibus ejus : et ipsum dedit caput supra omnem ecclesiam,</verse><verse id="23">quæ est corpus ipsius, et plenitudo ejus, qui omnia in omnibus adimpletur.</verse></chapter><chapter id="2"><verse id="1">Et vos, cum essetis mortui delictis et peccatis vestris,</verse><verse id="2">in quibus aliquando ambulastis secundum sæculum mundi hujus, secundum principem potestatis aëris hujus, spiritus, qui nunc operatur in filios diffidentiæ,</verse><verse id="3">in quibus et nos omnes aliquando conversati sumus in desideriis carnis nostræ, facientes voluntatem carnis et cogitationum, et eramus natura filii iræ, sicut et ceteri :</verse><verse id="4">Deus autem, qui dives est in misericordia, propter nimiam caritatem suam, qua dilexit nos,</verse><verse id="5">et cum essemus mortui peccatis, convivificavit nos in Christo (cujus gratia estis salvati),</verse><verse id="6">et conresuscitavit, et consedere fecit in cælestibus in Christo Jesu :</verse><verse id="7">ut ostenderet in sæculis supervenientibus abundantes divitias gratiæ suæ, in bonitate super nos in Christo Jesu.</verse><verse id="8">Gratia enim estis salvati per fidem, et hoc non ex vobis : Dei enim donum est :</verse><verse id="9">non ex operibus, ut ne quis glorietur.</verse><verse id="10">Ipsius enim sumus factura, creati in Christo Jesu in operibus bonis, quæ præparavit Deus ut in illis ambulemus.</verse><verse id="11">Propter quod memores estote quod aliquando vos gentes in carne, qui dicimini præputium ab ea quæ dicitur circumcisio in carne, manu facta :</verse><verse id="12">quia eratis illo in tempore sine Christo, alienati a conversatione Israël, et hospites testamentorum, promissionis spem non habentes, et sine Deo in hoc mundo.</verse><verse id="13">Nunc autem in Christo Jesu, vos, qui aliquando eratis longe, facti estis prope in sanguine Christi.</verse><verse id="14">Ipse enim est pax nostra, qui fecit utraque unum, et medium parietem maceriæ solvens, inimicitias in carne sua,</verse><verse id="15">legem mandatorum decretis evacuans, ut duos condat in semetipso in unum novum hominem, faciens pacem :</verse><verse id="16">et reconciliet ambos in uno corpore, Deo per crucem, interficiens inimicitias in semetipso.</verse><verse id="17">Et veniens evangelizavit pacem vobis, qui longe fuistis, et pacem iis, qui prope.</verse><verse id="18">Quoniam per ipsum habemus accessum ambo in uno Spiritu ad Patrem.</verse><verse id="19">Ergo jam non estis hospites, et advenæ : sed estis cives sanctorum, et domestici Dei,</verse><verse id="20">superædificati super fundamentum apostolorum, et prophetarum, ipso summo angulari lapide Christo Jesu :</verse><verse id="21">in quo omnis ædificatio constructa crescit in templum sanctum in Domino,</verse><verse id="22">in quo et vos coædificamini in habitaculum Dei in Spiritu.</verse></chapter><chapter id="3"><verse id="1">Hujus rei gratia, ego Paulus vinctus Christi Jesu, pro vobis gentibus,</verse><verse id="2">si tamen audistis dispensationem gratiæ Dei, quæ data est mihi in vobis :</verse><verse id="3">quoniam secundum revelationem notum mihi factum est sacramentum, sicut supra scripsi in brevi,</verse><verse id="4">prout potestis legentes intelligere prudentiam meam in mysterio Christi :</verse><verse id="5">quod aliis generationibus non est agnitum filiis hominum, sicuti nunc revelatum est sanctis apostolis ejus et prophetis in Spiritu,</verse><verse id="6">gentes esse cohæredes, et concorporales, et comparticipes promissionis ejus in Christo Jesu per Evangelium :</verse><verse id="7">cujus factus sum minister secundum donum gratiæ Dei, quæ data est mihi secundum operationem virtutis ejus.</verse><verse id="8">Mihi omnium sanctorum minimo data est gratia hæc, in gentibus evangelizare investigabiles divitias Christi,</verse><verse id="9">et illuminare omnes, quæ sit dispensatio sacramenti absconditi a sæculis in Deo, qui omnia creavit :</verse><verse id="10">ut innotescat principatibus et potestatibus in cælestibus per Ecclesiam, multiformis sapientia Dei,</verse><verse id="11">secundum præfinitionem sæculorum, quam fecit in Christo Jesu Domino nostro :</verse><verse id="12">in quo habemus fiduciam, et accessum in confidentia per fidem ejus.</verse><verse id="13">Propter quod peto ne deficiatis in tribulationibus meis pro vobis : quæ est gloria vestra.</verse><verse id="14">Hujus rei gratia flecto genua mea ad Patrem Domini nostri Jesu Christi,</verse><verse id="15">ex quo omnis paternitas in cælis et in terra nominatur,</verse><verse id="16">ut det vobis secundum divitias gloriæ suæ, virtute corroborari per Spiritum ejus in interiorem hominem,</verse><verse id="17">Christum habitare per fidem in cordibus vestris : in caritate radicati, et fundati,</verse><verse id="18">ut possitis comprehendere cum omnibus sanctis, quæ sit latitudo, et longitudo, et sublimitas, et profundum :</verse><verse id="19">scire etiam supereminentem scientiæ caritatem Christi, ut impleamini in omnem plenitudinem Dei.</verse><verse id="20">Ei autem, qui potens est omnia facere superabundanter quam petimus aut intelligimus, secundum virtutem, quæ operatur in nobis :</verse><verse id="21">ipsi gloria in Ecclesia, et in Christo Jesu, in omnes generationes sæculi sæculorum. Amen.</verse></chapter><chapter id="4"><verse id="1">Obsecro itaque vos ego vinctus in Domino, ut digne ambuletis vocatione, qua vocati estis,</verse><verse id="2">cum omni humilitate, et mansuetudine, cum patientia, supportantes invicem in caritate,</verse><verse id="3">solliciti servare unitatem Spiritus in vinculo pacis.</verse><verse id="4">Unum corpus, et unus Spiritus, sicut vocati estis in una spe vocationis vestræ.</verse><verse id="5">Unus Dominus, una fides, unum baptisma.</verse><verse id="6">Unus Deus et Pater omnium, qui est super omnes, et per omnia, et in omnibus nobis.</verse><verse id="7">Unicuique autem nostrum data est gratia secundum mensuram donationis Christi.</verse><verse id="8">Propter quod dicit : Ascendens in altum, captivam duxit captivitatem : dedit dona hominibus.</verse><verse id="9">Quod autem ascendit, quid est, nisi quia et descendit primum in inferiores partes terræ ?</verse><verse id="10">Qui descendit, ipse est et qui ascendit super omnes cælos, ut impleret omnia.</verse><verse id="11">Et ipse dedit quosdam quidem apostolos, quosdam autem prophetas, alios vero evangelistas, alios autem pastores et doctores,</verse><verse id="12">ad consummationem sanctorum in opus ministerii, in ædificationem corporis Christi :</verse><verse id="13">donec occurramus omnes in unitatem fidei, et agnitionis Filii Dei, in virum perfectum, in mensuram ætatis plenitudinis Christi :</verse><verse id="14">ut jam non simus parvuli fluctuantes, et circumferamur omni vento doctrinæ in nequitia hominum, in astutia ad circumventionem erroris.</verse><verse id="15">Veritatem autem facientes in caritate, crescamus in illo per omnia, qui est caput Christus :</verse><verse id="16">ex quo totum corpus compactum et connexum per omnem juncturam subministrationis, secundum operationem in mensuram uniuscujusque membri, augmentum corporis facit in ædificationem sui in caritate.</verse><verse id="17">Hoc igitur dico, et testificor in Domino, ut jam non ambuletis, sicut et gentes ambulant in vanitate sensus sui,</verse><verse id="18">tenebris obscuratum habentes intellectum, alienati a vita Dei per ignorantiam, quæ est in illis, propter cæcitatem cordis ipsorum,</verse><verse id="19">qui desperantes, semetipsos tradiderunt impudicitiæ, in operationem immunditiæ omnis in avaritiam.</verse><verse id="20">Vos autem non ita didicistis Christum,</verse><verse id="21">si tamen illum audistis, et in ipso edocti estis, sicut est veritas in Jesu,</verse><verse id="22">deponere vos secundum pristinam conversationem veterem hominem, qui corrumpitur secundum desideria erroris.</verse><verse id="23">Renovamini autem spiritu mentis vestræ,</verse><verse id="24">et induite novum hominem, qui secundum Deum creatus est in justitia, et sanctitate veritatis.</verse><verse id="25">Propter quod deponentes mendacium, loquimini veritatem unusquisque cum proximo suo : quoniam sumus invicem membra.</verse><verse id="26">Irascimini, et nolite peccare : sol non occidat super iracundiam vestram.</verse><verse id="27">Nolite locum dare diabolo :</verse><verse id="28">qui furabatur, jam non furetur : magis autem laboret, operando manibus suis, quod bonum est, ut habeat unde tribuat necessitatem patienti.</verse><verse id="29">Omnis sermo malus ex ore vestro non procedat : sed si quis bonus ad ædificationem fidei ut det gratiam audientibus.</verse><verse id="30">Et nolite contristare Spiritum Sanctum Dei : in quo signati estis in diem redemptionis.</verse><verse id="31">Omnis amaritudo, et ira, et indignatio, et clamor, et blasphemia tollatur a vobis cum omni malitia.</verse><verse id="32">Estote autem invicem benigni, misericordes, donantes invicem sicut et Deus in Christo donavit vobis.</verse></chapter><chapter id="5"><verse id="1">Estote ergo imitatores Dei, sicut filii carissimi,</verse><verse id="2">et ambulate in dilectione, sicut et Christus dilexit nos, et tradidit semetipsum pro nobis, oblationem et hostiam Deo in odorem suavitatis.</verse><verse id="3">Fornicatio autem, et omnis immunditia, aut avaritia, nec nominetur in vobis, sicut decet sanctos :</verse><verse id="4">aut turpitudo, aut stultiloquium, aut scurrilitas, quæ ad rem non pertinet : sed magis gratiarum actio.</verse><verse id="5">Hoc enim scitote intelligentes : quod omnis fornicator, aut immundus, aut avarus, quod est idolorum servitus, non habet hæreditatem in regno Christi et Dei.</verse><verse id="6">Nemo vos seducat inanibus verbis : propter hæc enim venit ira Dei in filios diffidentiæ.</verse><verse id="7">Nolite ergo effici participes eorum.</verse><verse id="8">Eratis enim aliquando tenebræ : nunc autem lux in Domino. Ut filii lucis ambulate :</verse><verse id="9">fructus enim lucis est in omni bonitate, et justitia, et veritate :</verse><verse id="10">probantes quid sit beneplacitum Deo :</verse><verse id="11">et nolite communicare operibus infructuosis tenebrarum, magis autem redarguite.</verse><verse id="12">Quæ enim in occulto fiunt ab ipsis, turpe est et dicere.</verse><verse id="13">Omnia autem, quæ arguuntur, a lumine manifestantur : omne enim, quod manifestatur, lumen est.</verse><verse id="14">Propter quod dicit : Surge qui dormis, et exsurge a mortuis, et illuminabit te Christus.</verse><verse id="15">Videte itaque, fratres, quomodo caute ambuletis : non quasi insipientes,</verse><verse id="16">sed ut sapientes : redimentes tempus, quoniam dies mali sunt.</verse><verse id="17">Propterea nolite fieri imprudentes, sed intelligentes quæ sit voluntas Dei.</verse><verse id="18">Et nolite inebriari vino, in quo est luxuria, sed implemini Spiritu Sancto,</verse><verse id="19">loquentes vobismetipsis in psalmis, et hymnis, et canticis spiritualibus, cantantes et psallentes in cordibus vestris Domino,</verse><verse id="20">gratias agentes semper pro omnibus in nomine Domini nostri Jesu Christi Deo et Patri,</verse><verse id="21">subjecti invicem in timore Christi.</verse><verse id="22">Mulieres viris suis subditæ sint, sicut Domino :</verse><verse id="23">quoniam vir caput est mulieris, sicut Christus caput est Ecclesiæ : ipse, salvator corporis ejus.</verse><verse id="24">Sed sicut Ecclesia subjecta est Christo, ita et mulieres viris suis in omnibus.</verse><verse id="25">Viri, diligite uxores vestras, sicut et Christus dilexit Ecclesiam, et seipsum tradidit pro ea,</verse><verse id="26">ut illam sanctificaret, mundans lavacro aquæ in verbo vitæ,</verse><verse id="27">ut exhiberet ipse sibi gloriosam Ecclesiam, non habentem maculam, aut rugam, aut aliquid hujusmodi, sed ut sit sancta et immaculata.</verse><verse id="28">Ita et viri debent diligere uxores suas ut corpora sua. Qui suam uxorem diligit, seipsum diligit.</verse><verse id="29">Nemo enim umquam carnem suam odio habuit : sed nutrit et fovet eam, sicut et Christus Ecclesiam :</verse><verse id="30">quia membra sumus corporis ejus, de carne ejus et de ossibus ejus.</verse><verse id="31">Propter hoc relinquet homo patrem et matrem suam, et adhærebit uxori suæ, et erunt duo in carne una.</verse><verse id="32">Sacramentum hoc magnum est, ego autem dico in Christo et in Ecclesia.</verse><verse id="33">Verumtamen et vos singuli, unusquisque uxorem suam sicut seipsum diligat : uxor autem timeat virum suum.</verse></chapter><chapter id="6"><verse id="1">Filii, obedite parentibus vestris in Domino : hoc enim justum est.</verse><verse id="2">Honora patrem tuum, et matrem tuam, quod est mandatum primum in promissione :</verse><verse id="3">ut bene sit tibi, et sis longævus super terram.</verse><verse id="4">Et vos patres, nolite ad iracundiam provocare filios vestros : sed educate illos in disciplina et correptione Domini.</verse><verse id="5">Servi, obedite dominis carnalibus cum timore et tremore, in simplicitate cordis vestri, sicut Christo :</verse><verse id="6">non ad oculum servientes, quasi hominibus placentes, sed ut servi Christi, facientes voluntatem Dei ex animo,</verse><verse id="7">cum bona voluntate servientes, sicut Domino, et non hominibus :</verse><verse id="8">scientes quoniam unusquisque quodcumque fecerit bonum, hoc recipiet a Domino, sive servus, sive liber.</verse><verse id="9">Et vos domini, eadem facite illis, remittentes minas : scientes quia et illorum et vester Dominus est in cælis : et personarum acceptio non est apud eum.</verse><verse id="10">De cetero, fratres, confortamini in Domino, et in potentia virtutis ejus.</verse><verse id="11">Induite vos armaturam Dei, ut possitis stare adversus insidias diaboli :</verse><verse id="12">quoniam non est nobis colluctatio adversus carnem et sanguinem, sed adversus principes, et potestates, adversus mundi rectores tenebrarum harum, contra spiritualia nequitiæ, in cælestibus.</verse><verse id="13">Propterea accipite armaturam Dei, ut possitis resistere in die malo, et in omnibus perfecti stare.</verse><verse id="14">State ergo succincti lumbos vestros in veritate, et induti loricam justitiæ,</verse><verse id="15">et calceati pedes in præparatione Evangelii pacis,</verse><verse id="16">in omnibus sumentes scutum fidei, in quo possitis omnia tela nequissimi ignea extinguere :</verse><verse id="17">et galeam salutis assumite, et gladium spiritus (quod est verbum Dei),</verse><verse id="18">per omnem orationem et obsecrationem orantes omni tempore in spiritu : et in ipso vigilantes in omni instantia et obsecratione pro omnibus sanctis :</verse><verse id="19">et pro me, ut detur mihi sermo in apertione oris mei cum fiducia, notum facere mysterium Evangelii :</verse><verse id="20">pro quo legatione fungor in catena, ita ut in ipso audeam, prout oportet me loqui.</verse><verse id="21">Ut autem et vos sciatis quæ circa me sunt, quid agam, omnia vobis nota faciet Tychicus, carissimus frater, et fidelis minister in Domino :</verse><verse id="22">quem misi ad vos in hoc ipsum, ut cognoscatis quæ circa nos sunt, et consoletur corda vestra.</verse><verse id="23">Pax fratribus, et caritas cum fide a Deo Patre et Domino Jesu Christo.</verse><verse id="24">Gratia cum omnibus qui diligunt Dominum nostrum Jesum Christum in incorruptione. Amen.</verse></chapter></book><book id="50" name="ad Philippenses" shortname="php"><chapter id="1"><verse id="1">Paulus et Timotheus, servi Jesu Christi, omnibus sanctis in Christo Jesu, qui sunt Philippis, cum episcopis et diaconibus.</verse><verse id="2">Gratia vobis, et pax a Deo Patre nostro, et Domino Jesu Christo.</verse><verse id="3">Gratias ago Deo meo in omni memoria vestri,</verse><verse id="4">semper in cunctis orationibus meis pro omnibus vobis, cum gaudio deprecationem faciens,</verse><verse id="5">super communicatione vestra in Evangelio Christi a prima die usque nunc.</verse><verse id="6">Confidens hoc ipsum, quia qui cœpit in vobis opus bonum, perficiet usque in diem Christi Jesu :</verse><verse id="7">sicut est mihi justum hoc sentire pro omnibus vobis : eo quod habeam vos in corde, et in vinculis meis, et in defensione, et confirmatione Evangelii, socios gaudii mei omnes vos esse.</verse><verse id="8">Testis enim mihi est Deus, quomodo cupiam omnes vos in visceribus Jesu Christi.</verse><verse id="9">Et hoc oro, ut caritas vestra magis ac magis abundet in scientia, et in omni sensu :</verse><verse id="10">ut probetis potiora, ut sitis sinceri, et sine offensa in diem Christi,</verse><verse id="11">repleti fructu justitiæ per Jesum Christum, in gloriam et laudem Dei.</verse><verse id="12">Scire autem vos volo fratres, quia quæ circa me sunt, magis ad profectum venerunt Evangelii :</verse><verse id="13">ita ut vincula mea manifesta fierent in Christo in omni prætorio, et in ceteris omnibus,</verse><verse id="14">et plures e fratribus in Domino confidentes vinculis meis, abundantius auderent sine timore verbum Dei loqui.</verse><verse id="15">Quidam quidem et propter invidiam et contentionem : quidam autem et propter bonam voluntatem Christum prædicant :</verse><verse id="16">quidam ex caritate, scientes quoniam in defensionem Evangelii positus sum.</verse><verse id="17">Quidam autem ex contentione Christum annuntiant non sincere, existimantes pressuram se suscitare vinculis meis.</verse><verse id="18">Quid enim ? Dum omni modo sive per occasionem, sive per veritatem, Christus annuntietur : et in hoc gaudeo, sed et gaudebo.</verse><verse id="19">Scio enim quia hoc mihi proveniet ad salutem, per vestram orationem, et subministrationem Spiritus Jesu Christi,</verse><verse id="20">secundum exspectationem et spem meam, quia in nullo confundar : sed in omni fiducia sicut semper, et nunc magnificabitur Christus in corpore meo, sive per vitam, sive per mortem.</verse><verse id="21">Mihi enim vivere Christus est, et mori lucrum.</verse><verse id="22">Quod si vivere in carne, hic mihi fructus operis est, et quid eligam ignoro.</verse><verse id="23">Coarctor autem e duobus : desiderium habens dissolvi, et esse cum Christo, multo magis melius :</verse><verse id="24">permanere autem in carne, necessarium propter vos.</verse><verse id="25">Et hoc confidens scio quia manebo, et permanebo omnibus vobis ad profectum vestrum, et gaudium fidei :</verse><verse id="26">ut gratulatio vestra abundet in Christo Jesu in me, per meum adventum iterum ad vos.</verse><verse id="27">Tantum digne Evangelio Christi conversamini : ut sive cum venero, et videro vos, sive absens audiam de vobis, quia statis in uno spiritu unanimes, collaborantes fidei Evangelii :</verse><verse id="28">et in nullo terreamini ab adversariis : quæ illis est causa perditionis, vobis autem salutis, et hoc a Deo :</verse><verse id="29">quia vobis donatum est pro Christo, non solum ut in eum credatis, sed ut etiam pro illo patiamini :</verse><verse id="30">idem certamen habentes, quale et vidistis in me, et nunc audistis de me.</verse></chapter><chapter id="2"><verse id="1">Si qua ergo consolatio in Christo, si quod solatium caritatis, si qua societas spiritus, si qua viscera miserationis :</verse><verse id="2">implete gaudium meum ut idem sapiatis, eamdem caritatem habentes, unanimes, idipsum sentientes,</verse><verse id="3">nihil per contentionem, neque per inanem gloriam : sed in humilitate superiores sibi invicem arbitrantes,</verse><verse id="4">non quæ sua sunt singuli considerantes, sed ea quæ aliorum.</verse><verse id="5">Hoc enim sentite in vobis, quod et in Christo Jesu :</verse><verse id="6">qui cum in forma Dei esset, non rapinam arbitratus est esse se æqualem Deo :</verse><verse id="7">sed semetipsum exinanivit, formam servi accipiens, in similitudinem hominum factus, et habitu inventus ut homo.</verse><verse id="8">Humiliavit semetipsum factus obediens usque ad mortem, mortem autem crucis.</verse><verse id="9">Propter quod et Deus exaltavit illum, et donavit illi nomen, quod est super omne nomen :</verse><verse id="10">ut in nomine Jesu omne genu flectatur cælestium, terrestrium et infernorum,</verse><verse id="11">et omnis lingua confiteatur, quia Dominus Jesus Christus in gloria est Dei Patris.</verse><verse id="12">Itaque carissimi mei (sicut semper obedistis), non ut in præsentia mei tantum, sed multo magis nunc in absentia mea, cum metu et tremore vestram salutem operamini.</verse><verse id="13">Deus est enim, qui operatur in vobis et velle, et perficere pro bona voluntate.</verse><verse id="14">Omnia autem facite sine murmurationibus et hæsitationibus :</verse><verse id="15">ut sitis sine querela, et simplices filii Dei, sine reprehensione in medio nationis pravæ et perversæ : inter quos lucetis sicut luminaria in mundo,</verse><verse id="16">verbum vitæ continentes ad gloriam meam in die Christi, quia non in vacuum cucurri, neque in vacuum laboravi.</verse><verse id="17">Sed et si immolor supra sacrificium, et obsequium fidei vestræ, gaudeo, et congratulor omnibus vobis.</verse><verse id="18">Idipsum autem et vos gaudete, et congratulamini mihi.</verse><verse id="19">Spero autem in Domino Jesu, Timotheum me cito mittere ad vos : ut et ego bono animo sim, cognitis quæ circa vos sunt.</verse><verse id="20">Neminem enim habeo tam unanimem, qui sincera affectione pro vobis sollicitus sit.</verse><verse id="21">Omnes enim quæ sua sunt quærunt, non quæ sunt Jesu Christi.</verse><verse id="22">Experimentum autem ejus cognoscite, quia sicut patri filius, mecum servivit in Evangelio.</verse><verse id="23">Hunc igitur spero me mittere ad vos, mox ut videro quæ circa me sunt.</verse><verse id="24">Confido autem in Domino quoniam et ipse veniam ad vos cito.</verse><verse id="25">Necessarium autem existimavi Epaphroditum fratrem, et cooperatorem, et commilitonem meum, vestrum autem apostolum, et ministrum necessitatis meæ, mittere ad vos :</verse><verse id="26">quoniam quidem omnes vos desiderabat : et mœstus erat, propterea quod audieratis illum infirmatum.</verse><verse id="27">Nam et infirmatus est usque ad mortem : sed Deus misertus est ejus : non solum autem ejus, verum etiam et mei, ne tristitiam super tristitiam haberem.</verse><verse id="28">Festinantius ergo misi illum, ut viso eo iterum gaudeatis, et ego sine tristitia sim.</verse><verse id="29">Excipite itaque illum cum omni gaudio in Domino, et ejusmodi cum honore habetote ;</verse><verse id="30">quoniam propter opus Christi usque ad mortem accessit, tradens animam suam ut impleret id quod ex vobis deerat erga meum obsequium.</verse></chapter><chapter id="3"><verse id="1">De cetero, fratres mei, gaudete in Domino. Eadem vobis scribere, mihi quidem non pigrum, vobis autem necessarium.</verse><verse id="2">Videte canes, videte malos operarios, videte concisionem.</verse><verse id="3">Nos enim sumus circumcisio, qui spiritu servimus Deo, et gloriamur in Christo Jesu, et non in carne fiduciam habentes,</verse><verse id="4">quamquam ego habeam confidentiam et in carne. Si quis alius videtur confidere in carne, ego magis,</verse><verse id="5">circumcisus octavo die, ex genere Israël, de tribu Benjamin, Hebræus ex Hebræis, secundum legem pharisæus,</verse><verse id="6">secundum æmulationem persequens Ecclesiam Dei, secundum justitiam, quæ in lege est, conversatus sine querela.</verse><verse id="7">Sed quæ mihi fuerunt lucra, hæc arbitratus sum propter Christum detrimenta.</verse><verse id="8">Verumtamen existimo omnia detrimentum esse propter eminentem scientiam Jesu Christi Domini mei : propter quem omnia detrimentum feci, et arbitror ut stercora, ut Christum lucrifaciam,</verse><verse id="9">et inveniar in illo non habens meam justitiam, quæ ex lege est, sed illam, quæ ex fide est Christi Jesu : quæ ex Deo est justitia in fide,</verse><verse id="10">ad cognoscendum illum, et virtutem resurrectionis ejus, et societatem passionum illius : configuratus morti ejus :</verse><verse id="11">si quo modo occurram ad resurrectionem, quæ est ex mortuis :</verse><verse id="12">non quod jam acceperim, aut jam perfectus sim : sequor autem, si quomodo comprehendam in quo et comprehensus sum a Christo Jesu.</verse><verse id="13">Fratres, ego me non arbitror comprehendisse. Unum autem, quæ quidem retro sunt obliviscens, ad ea vero quæ sunt priora, extendens meipsum,</verse><verse id="14">ad destinatum persequor, ad bravium supernæ vocationis Dei in Christo Jesu.</verse><verse id="15">Quicumque ergo perfecti sumus, hoc sentiamus : et si quid aliter sapitis, et hoc vobis Deus revelabit.</verse><verse id="16">Verumtamen ad quod pervenimus ut idem sapiamus, et in eadem permaneamus regula.</verse><verse id="17">Imitatores mei estote, fratres, et observate eos qui ita ambulant, sicut habetis formam nostram.</verse><verse id="18">Multi enim ambulant, quos sæpe dicebam vobis (nunc autem et flens dico) inimicos crucis Christi :</verse><verse id="19">quorum finis interitus : quorum Deus venter est : et gloria in confusione ipsorum, qui terrena sapiunt.</verse><verse id="20">Nostra autem conversatio in cælis est : unde etiam Salvatorem exspectamus Dominum nostrum Jesum Christum,</verse><verse id="21">qui reformabit corpus humilitatis nostræ, configuratum corpori claritatis suæ, secundum operationem, qua etiam possit subjicere sibi omnia.</verse></chapter><chapter id="4"><verse id="1">Itaque fratres mei carissimi, et desideratissimi, gaudium meum, et corona mea : sic state in Domino, carissimi.</verse><verse id="2">Evodiam rogo, et Syntychen deprecor, idipsum sapere in Domino.</verse><verse id="3">Etiam rogo et te, germane compar, adjuva illas, quæ mecum laboraverunt in Evangelio cum Clemente, et ceteris adjutoribus meis, quorum nomina sunt in libro vitæ.</verse><verse id="4">Gaudete in Domino semper : iterum dico gaudete.</verse><verse id="5">Modestia vestra nota sit omnibus hominibus : Dominus prope est.</verse><verse id="6">Nihil solliciti sitis : sed in omni oratione, et obsecratione, cum gratiarum actione petitiones vestræ innotescant apud Deum.</verse><verse id="7">Et pax Dei, quæ exuperat omnem sensum, custodiat corda vestra, et intelligentias vestras in Christo Jesu.</verse><verse id="8">De cetero fratres, quæcumque sunt vera, quæcumque pudica, quæcumque justa, quæcumque sancta, quæcumque amabilia, quæcumque bonæ famæ, siqua virtus, siqua laus disciplinæ, hæc cogitate.</verse><verse id="9">Quæ et didicistis, et accepistis, et audistis, et vidistis in me, hæc agite : et Deus pacis erit vobiscum.</verse><verse id="10">Gavisus sum autem in Domino vehementer, quoniam tandem aliquando refloruistis pro me sentire, sicut et sentiebatis : occupati autem eratis.</verse><verse id="11">Non quasi propter penuriam dico : ego enim didici, in quibus sum, sufficiens esse.</verse><verse id="12">Scio et humiliari, scio et abundare (ubique et in omnibus institutus sum) : et satiari, et esurire, et abundare, et penuriam pati.</verse><verse id="13">Omnia possum in eo qui me confortat.</verse><verse id="14">Verumtamen bene fecistis, communicantes tribulationi meæ.</verse><verse id="15">Scitis autem et vos Philippenses, quod in principio Evangelii, quando profectus sum a Macedonia, nulla mihi ecclesia communicavit in ratione dati et accepti, nisi vos soli :</verse><verse id="16">quia et Thessalonicam semel et bis in usum mihi misistis.</verse><verse id="17">Non quia quæro datum, sed requiro fructum abundantem in ratione vestra.</verse><verse id="18">Habeo autem omnia, et abundo : repletus sum, acceptis ab Epaphrodito quæ misistis odorem suavitatis, hostiam acceptam, placentem Deo.</verse><verse id="19">Deus autem meus impleat omne desiderium vestrum secundum divitias suas in gloria in Christo Jesu.</verse><verse id="20">Deo autem et Patri nostro gloria in sæcula sæculorum. Amen.</verse><verse id="21">Salutate omnem sanctum in Christo Jesu.</verse><verse id="22">Salutant vos, qui mecum sunt, fratres. Salutant vos omnes sancti, maxime autem qui de Cæsaris domo sunt.</verse><verse id="23">Gratia Domini nostri Jesu Christi cum spiritu vestro. Amen.</verse></chapter></book><book id="51" name="ad Colossenses" shortname="col"><chapter id="1"><verse id="1">Paulus Apostolus Jesu Christi per voluntatem Dei, et Timotheus frater :</verse><verse id="2">eis, qui sunt Colossis, sanctis, et fidelibus fratribus in Christo Jesu.</verse><verse id="3">Gratia vobis, et pax a Deo Patre nostro, et Domino Jesu Christo.
Gratias agimus Deo, et Patri Domini nostri Jesu Christi semper pro vobis orantes :</verse><verse id="4">audientes fidem vestram in Christo Jesu, et dilectionem quam habetis in sanctos omnes</verse><verse id="5">propter spem, quæ reposita est vobis in cælis : quam audistis in verbo veritatis Evangelii :</verse><verse id="6">quod pervenit ad vos, sicut et in universo mundo est, et fructificat, et crescit sicut in vobis, ex ea die, qua audistis, et cognovistis gratiam Dei in veritate,</verse><verse id="7">sicut didicistis ab Epaphra carissimo conservo nostro, qui est fidelis pro vobis minister Christi Jesu,</verse><verse id="8">qui etiam manifestavit nobis dilectionem vestram in spiritu.</verse><verse id="9">Ideo et nos ex qua die audivimus, non cessamus pro vobis orantes, et postulantes ut impleamini agnitione voluntatis ejus, in omni sapientia et intellectu spiritali :</verse><verse id="10">ut ambuletis digne Deo per omnia placentes : in omni opere bono fructificantes, et crescentes in scientia Dei :</verse><verse id="11">in omni virtute confortati secundum potentiam claritatis ejus, in omni patientia et longanimitate cum gaudio,</verse><verse id="12">gratias agentes Deo Patri, qui dignos nos fecit in partem sortis sanctorum in lumine :</verse><verse id="13">qui eripuit nos de potestate tenebrarum, et transtulit in regnum filii dilectionis suæ,</verse><verse id="14">in quo habemus redemptionem per sanguinem ejus, remissionem peccatorum :</verse><verse id="15">qui est imago Dei invisibilis, primogenitus omnis creaturæ :</verse><verse id="16">quoniam in ipso condita sunt universa in cælis, et in terra, visibilia, et invisibilia, sive throni, sive dominationes, sive principatus, sive potestates : omnia per ipsum et in ipso creata sunt :</verse><verse id="17">et ipse est ante omnes, et omnia in ipso constant.</verse><verse id="18">Et ipse est caput corporis Ecclesiæ, qui est principium, primogenitus ex mortuis : ut sit in omnibus ipse primatum tenens :</verse><verse id="19">quia in ipso complacuit, omnem plenitudinem inhabitare :</verse><verse id="20">et per eum reconciliare omnia in ipsum, pacificans per sanguinem crucis ejus, sive quæ in terris, sive quæ in cælis sunt.</verse><verse id="21">Et vos cum essetis aliquando alienati, et inimici sensu in operibus malis :</verse><verse id="22">nunc autem reconciliavit in corpore carnis ejus per mortem, exhibere vos sanctos, et immaculatos, et irreprehensibiles coram ipso :</verse><verse id="23">si tamen permanetis in fide fundati, et stabiles, et immobiles a spe Evangelii, quod audistis, quod prædicatum est in universa creatura, quæ sub cælo est, cujus factus sum ego Paulus minister.</verse><verse id="24">Qui nunc gaudeo in passionibus pro vobis, et adimpleo ea quæ desunt passionem Christi, in carne mea pro corpore ejus, quod est Ecclesia :</verse><verse id="25">cujus factus sum ego minister secundum dispensationem Dei, quæ data est mihi in vos, ut impleam verbum Dei :</verse><verse id="26">mysterium, quod absconditum fuit a sæculis, et generationibus, nunc autem manifestatum est sanctis ejus,</verse><verse id="27">quibus voluit Deus notas facere divitias gloriæ sacramenti hujus in gentibus, quod est Christus, in vobis spes gloriæ,</verse><verse id="28">quem nos annuntiamus, corripientes omnem hominem, et docentes omnem hominem, in omni sapientia, ut exhibeamus omnem hominem perfectum in Christo Jesu :</verse><verse id="29">in quo et laboro, certando secundum operationem ejus, quam operatur in me in virtute.</verse></chapter><chapter id="2"><verse id="1">Volo enim vos scire qualem sollicitudinem habeam pro vobis, et pro iis qui sunt Laodiciæ, et quicumque non viderunt faciem meam in carne :</verse><verse id="2">ut consolentur corda ipsorum, instructi in caritate, et in omnes divitias plenitudinis intellectus, in agnitionem mysterii Dei Patris et Christi Jesu :</verse><verse id="3">in quo sunt omnes thesauri sapientiæ et scientiæ absconditi.</verse><verse id="4">Hoc autem dico, ut nemo vos decipiat in sublimitate sermonum.</verse><verse id="5">Nam etsi corpore absens sum, sed spiritu vobiscum sum : gaudens, et videns ordinem vestrum, et firmamentum ejus, quæ in Christo est, fidei vestræ.</verse><verse id="6">Sicut ergo accepistis Jesum Christum Dominum, in ipso ambulate,</verse><verse id="7">radicati, et superædificati in ipso, et confirmati fide, sicut et didicistis, abundantes in illo in gratiarum actione.</verse><verse id="8">Videte ne quis vos decipiat per philosophiam, et inanem fallaciam secundum traditionem hominum, secundum elementa mundi, et non secundum Christum :</verse><verse id="9">quia in ipso inhabitat omnis plenitudo divinitatis corporaliter :</verse><verse id="10">et estis in illo repleti, qui est caput omnis principatus et potestatis :</verse><verse id="11">in quo et circumcisi estis circumcisione non manu facta in expoliatione corporis carnis, sed in circumcisione Christi :</verse><verse id="12">consepulti ei in baptismo, in quo et resurrexistis per fidem operationis Dei, qui suscitavit illum a mortuis.</verse><verse id="13">Et vos cum mortui essetis in delictis, et præputio carnis vestræ, convivificavit cum illo, donans vobis omnia delicta :</verse><verse id="14">delens quod adversus nos erat chirographum decreti, quod erat contrarium nobis, et ipsum tulit de medio, affigens illud cruci :</verse><verse id="15">et expolians principatus, et potestates traduxit confidenter, palam triumphans illos in semetipso.</verse><verse id="16">Nemo ergo vos judicet in cibo, aut in potu, aut in parte diei festi, aut neomeniæ, aut sabbatorum :</verse><verse id="17">quæ sunt umbra futurorum : corpus autem Christi.</verse><verse id="18">Nemo vos seducat, volens in humilitate, et religione angelorum, quæ non vidit ambulans, frustra inflatus sensu carnis suæ,</verse><verse id="19">et non tenens caput, ex quo totum corpus per nexus, et conjunctiones subministratum, et constructum crescit in augmentum Dei.</verse><verse id="20">Si ergo mortui estis cum Christo ab elementis hujus mundi : quid adhuc tamquam viventes in mundo decernitis ?</verse><verse id="21">Ne tetigeritis, neque gustaveritis, neque contrectaveritis :</verse><verse id="22">quæ sunt omnia in interitum ipso usu, secundum præcepta et doctrinas hominum :</verse><verse id="23">quæ sunt rationem quidem habentia sapientiæ in superstitione, et humilitate, et non ad parcendum corpori, non in honore aliquo ad saturitatem carnis.</verse></chapter><chapter id="3"><verse id="1">Igitur, si consurrexistis cum Christo : quæ sursum sunt quærite, ubi Christus est in dextera Dei sedens :</verse><verse id="2">quæ sursum sunt sapite, non quæ super terram.</verse><verse id="3">Mortui enim estis, et vita vestra est abscondita cum Christo in Deo.</verse><verse id="4">Cum Christus apparuerit, vita vestra : tunc et vos apparebitis cum ipso in gloria.</verse><verse id="5">Mortificate ergo membra vestra, quæ sunt super terram : fornicationem, immunditiam, libidinem, concupiscentiam malam, et avaritiam, quæ est simulacrorum servitus :</verse><verse id="6">propter quæ venit ira Dei super filios incredulitatis :</verse><verse id="7">in quibus et vos ambulastis aliquando, cum viveretis in illis.</verse><verse id="8">Nunc autem deponite et vos omnia : iram, indignationem, malitiam, blasphemiam, turpem sermonem de ore vestro.</verse><verse id="9">Nolite mentiri invicem, expoliantes vos veterem hominem cum actibus suis,</verse><verse id="10">et induentes novum eum, qui renovatur in agnitionem secundum imaginem ejus qui creavit illum :</verse><verse id="11">ubi non est gentilis et Judæus, circumcisio et præputium, Barbarus et Scytha, servus et liber : sed omnia, et in omnibus Christus.</verse><verse id="12">Induite vos ergo, sicut electi Dei, sancti, et dilecti, viscera misericordiæ, benignitatem, humilitatem, modestiam, patientiam :</verse><verse id="13">supportantes invicem, et donantes vobismetipsis si quis adversus aliquem habet querelam : sicut et Dominus donavit vobis, ita et vos.</verse><verse id="14">Super omnia autem hæc, caritatem habete, quod est vinculum perfectionis :</verse><verse id="15">et pax Christi exsultet in cordibus vestris, in qua et vocati estis in uno corpore : et grati estote.</verse><verse id="16">Verbum Christi habitet in vobis abundanter, in omni sapientia, docentes, et commonentes vosmetipsos, psalmis, hymnis, et canticis spiritualibus, in gratia cantantes in cordibus vestris Deo.</verse><verse id="17">Omne, quodcumque facitis in verbo aut in opere, omnia in nomine Domini Jesu Christi, gratias agentes Deo et Patri per ipsum.</verse><verse id="18">Mulieres, subditæ estote viris, sicut oportet, in Domino.</verse><verse id="19">Viri, diligite uxores vestras, et nolite amari esse ad illas.</verse><verse id="20">Filii, obedite parentibus per omnia : hoc enim placitum est in Domino.</verse><verse id="21">Patres, nolite ad indignationem provocare filios vestros, ut non pusillo animo fiant.</verse><verse id="22">Servi, obedite per omnia dominis carnalibus, non ad oculum servientes, quasi hominibus placentes, sed in simplicitate cordis, timentes Deum.</verse><verse id="23">Quodcumque facitis, ex animo operamini sicut Domino, et non hominibus :</verse><verse id="24">scientes quod a Domino accipietis retributionem hæreditatis. Domino Christo servite.</verse><verse id="25">Qui enim injuriam facit, recipiet id quod inique gessit : et non est personarum acceptio apud Deum.</verse></chapter><chapter id="4"><verse id="1">Domini, quod justum est et æquum, servis præstate : scientes quod et vos Dominum habetis in cælo.</verse><verse id="2">Orationi instate, vigilantes in ea in gratiarum actione :</verse><verse id="3">orantes simul et pro nobis, ut Deus aperiat nobis ostium sermonis ad loquendum mysterium Christi (propter quod etiam vinctus sum),</verse><verse id="4">ut manifestem illud ita ut oportet me loqui.</verse><verse id="5">In sapientia ambulate ad eos, qui foris sunt : tempus redimentes.</verse><verse id="6">Sermo vester semper in gratia sale sit conditus, ut sciatis quomodo oporteat vos unicuique respondere.</verse><verse id="7">Quæ circa me sunt, omnia vobis nota faciet Tychicus, carissimus frater, et fidelis minister, et conservus in Domino :</verse><verse id="8">quem misi ad vos ad hoc ipsum, ut cognoscat quæ circa vos sunt, et consoletur corda vestra,</verse><verse id="9">cum Onesimo carissimo, et fideli fratre, qui ex vobis est. Omnia, quæ hic aguntur, nota facient vobis.</verse><verse id="10">Salutat vos Aristarchus concaptivus meus, et Marcus consobrinus Barnabæ, de quo accepistis mandata : si venerit ad vos, excipite illum :</verse><verse id="11">et Jesus, qui dicitur Justus : qui sunt ex circumcisione : hi soli sunt adjutores mei in regno Dei, qui mihi fuerunt solatio.</verse><verse id="12">Salutat vos Epaphras, qui ex vobis est, servus Christi Jesu, semper sollicitus pro vobis in orationibus, ut stetis perfecti, et pleni in omni voluntate Dei.</verse><verse id="13">Testimonium enim illi perhibeo quod habet multum laborem pro vobis, et pro iis qui sunt Laodiciæ, et qui Hierapoli.</verse><verse id="14">Salutat vos Lucas, medicus carissimus, et Demas.</verse><verse id="15">Salutate fratres, qui sunt Laodiciæ, et Nympham, et quæ in domo ejus est, ecclesiam.</verse><verse id="16">Et cum lecta fuerit apud vos epistola hæc, facite ut et in Laodicensium ecclesia legatur : et eam, quæ Laodicensium est, vos legatis.</verse><verse id="17">Et dicite Archippo : Vide ministerium, quod accepisti in Domino, ut illud impleas.</verse><verse id="18">Salutatio, mea manu Pauli. Memores estote vinculorum meorum. Gratia vobiscum. Amen.</verse></chapter></book><book id="52" name="1 ad Thessalonicenses" shortname="1th"><chapter id="1"><verse id="1">Paulus, et Silvanus, et Timotheus ecclesiæ Thessalonicensium in Deo Patre, et Domino Jesu Christo.</verse><verse id="2">Gratia vobis, et pax.
Gratias agimus Deo semper pro omnibus vobis, memoriam vestri facientes in orationibus nostris sine intermissione,</verse><verse id="3">memores operis fidei vestræ, et laboris, et caritatis, et sustinentiæ spei Domini nostri Jesu Christi, ante Deum et Patrem nostrum :</verse><verse id="4">scientes, fratres dilecti a Deo, electionem vestram :</verse><verse id="5">quia Evangelium nostrum non fuit ad vos in sermone tantum, sed et in virtute, et in Spiritu Sancto, et in plenitudine multa, sicut scitis quales fuerimus in vobis propter vos.</verse><verse id="6">Et vos imitatores nostri facti estis, et Domini, excipientes verbum in tribulatione multa, cum gaudio Spiritus Sancti :</verse><verse id="7">ita ut facti sitis forma omnibus credentibus in Macedonia, et in Achaia.</verse><verse id="8">A vobis enim diffamatus est sermo Domini, non solum in Macedonia, et in Achaia, sed et in omni loco fides vestra, quæ est ad Deum, profecta est ita ut non sit nobis necesse quidquam loqui.</verse><verse id="9">Ipsi enim de nobis annuntiant qualem introitum habuerimus ad vos : et quomodo conversi estis ad Deum a simulacris, servire Deo vivo, et vero,</verse><verse id="10">et exspectare Filium ejus de cælis (quem suscitavit a mortuis) Jesum, qui eripuit nos ab ira ventura.</verse></chapter><chapter id="2"><verse id="1">Nam ipsi scitis, fratres, introitum nostrum ad vos, quia non inanis fuit :</verse><verse id="2">sed ante passi, et contumeliis affecti (sicut scitis) in Philippis, fiduciam habuimus in Deo nostro, loqui ad vos Evangelium Dei in multa sollicitudine.</verse><verse id="3">Exhortatio enim nostra non de errore, neque de immunditia, neque in dolo,</verse><verse id="4">sed sicut probati sumus a Deo ut crederetur nobis Evangelium : ita loquimur non quasi hominibus placentes, sed Deo, qui probat corda nostra.</verse><verse id="5">Neque enim aliquando fuimus in sermone adulationis, sicut scitis : neque in occasione avaritiæ : Deus testis est :</verse><verse id="6">nec quærentes ab hominibus gloriam, neque a vobis, neque ab aliis.</verse><verse id="7">Cum possemus vobis oneri esse ut Christi apostoli : sed facti sumus parvuli in medio vestrum, tamquam si nutrix foveat filios suos.</verse><verse id="8">Ita desiderantes vos, cupide volebamus tradere vobis non solum Evangelium Dei, sed etiam animas nostras : quoniam carissimi nobis facti estis.</verse><verse id="9">Memores enim estis, fratres, laboris nostri, et fatigationis : nocte ac die operantes, ne quem vestrum gravaremus, prædicavimus in vobis Evangelium Dei.</verse><verse id="10">Vos testes estis, et Deus, quam sancte, et juste, et sine querela, vobis, qui credidistis, fuimus :</verse><verse id="11">sicut scitis, qualiter unumquemque vestrum (sicut pater filios suos)</verse><verse id="12">deprecantes vos, et consolantes, testificati sumus, ut ambularetis digne Deo, qui vocavit vos in suum regnum et gloriam.</verse><verse id="13">Ideo et nos gratias agimus Deo sine intermissione : quoniam cum accepissetis a nobis verbum auditus Dei, accepistis illud, non ut verbum hominum, sed (sicut est vere) verbum Dei, qui operatur in vobis, qui credidistis :</verse><verse id="14">vos enim imitatores facti estis, fratres, ecclesiarum Dei, quæ sunt in Judæa in Christo Jesu : quia eadem passi estis et vos a contribulibus vestris, sicut et ipsi a Judæis :</verse><verse id="15">qui et Dominum occiderunt Jesum, et prophetas, et nos persecuti sunt, et Deo non placent, et omnibus hominibus adversantur,</verse><verse id="16">prohibentes nos gentibus loqui ut salvæ fiant, ut impleant peccata sua semper : pervenit enim ira Dei super illos usque in finem.</verse><verse id="17">Nos autem fratres desolati a vobis ad tempus horæ, aspectu, non corde, abundantius festinavimus faciem vestram videre cum multo desiderio :</verse><verse id="18">quoniam voluimus venire ad vos, ego quidem Paulus, et semel, et iterum : sed impedivit nos Satanas.</verse><verse id="19">Quæ est enim nostra spes aut gaudium, aut corona gloriæ ? nonne vos ante Dominum nostrum Jesum Christum estis in adventu ejus ?</verse><verse id="20">vos enim estis gloria nostra et gaudium.</verse></chapter><chapter id="3"><verse id="1">Propter quod non sustinentes amplius, placuit nobis remanere Athenis, solis :</verse><verse id="2">et misimus Timotheum fratrem nostrum, et ministrum Dei in Evangelio Christi, ad confirmandos vos, et exhortandos pro fide vestra :</verse><verse id="3">ut nemo moveatur in tribulationibus istis : ipsi enim scitis quod in hoc positi sumus.</verse><verse id="4">Nam et cum apud vos essemus, prædicebamus vobis passuros nos tribulationes, sicut et factum est, et scitis.</verse><verse id="5">Propterea et ego amplius non sustinens, misi ad cognoscendam fidem vestram : ne forte tentaverit vos is qui tentat, et inanis fiat labor noster.</verse><verse id="6">Nunc autem veniente Timotheo ad nos a vobis, et annuntiante nobis fidem et caritatem vestram, et quia memoriam nostri habetis bonam semper, desiderantes nos videre, sicut et nos quoque vos :</verse><verse id="7">ideo consolati sumus, fratres, in vobis in omni necessitate et tribulatione nostra, per fidem vestram,</verse><verse id="8">quoniam nunc vivimus, si vos statis in Domino.</verse><verse id="9">Quam enim gratiarum actionem possumus Deo retribuere pro vobis in omni gaudio, quo gaudemus propter vos ante Deum nostrum,</verse><verse id="10">nocte ac die abundantius orantes, ut videamus faciem vestram, et compleamus ea quæ desunt fidei vestræ ?</verse><verse id="11">Ipse autem Deus, et Pater noster, et Dominus noster Jesus Christus, dirigat viam nostram ad vos.</verse><verse id="12">Vos autem Dominus multiplicet, et abundare faciat caritatem vestram in invicem, et in omnes, quemadmodum et nos in vobis :</verse><verse id="13">ad confirmanda corda vestra sine querela in sanctitate, ante Deum et Patrem nostrum, in adventu Domini nostri Jesu Christi cum omnibus sanctis ejus. Amen.</verse></chapter><chapter id="4"><verse id="1">De cetero ergo, fratres, rogamus vos et obsecramus in Domino Jesu, ut quemadmodum accepistis a nobis quomodo oporteat vos ambulare, et placere Deo, sic et ambuletis ut abundetis magis.</verse><verse id="2">Scitis enim quæ præcepta dederim vobis per Dominum Jesum.</verse><verse id="3">Hæc est enim voluntas Dei, sanctificatio vestra : ut abstineatis vos a fornicatione,</verse><verse id="4">ut sciat unusquisque vestrum vas suum possidere in sanctificatione, et honore :</verse><verse id="5">non in passione desiderii, sicut et gentes, quæ ignorant Deum :</verse><verse id="6">et ne quis supergrediatur, neque circumveniat in negotio fratrem suum : quoniam vindex est Dominus de his omnibus, sicut prædiximus vobis, et testificati sumus.</verse><verse id="7">Non enim vocavit nos Deus in immunditiam, sed in sanctificationem.</verse><verse id="8">Itaque qui hæc spernit, non hominem spernit, sed Deum : qui etiam dedit Spiritum suum Sanctum in nobis.</verse><verse id="9">De caritate autem fraternitatis non necesse habemus scribere vobis : ipsi enim vos a Deo didicistis ut diligatis invicem.</verse><verse id="10">Etenim illud facitis in omnes fratres in universa Macedonia. Rogamus autem vos, fratres, ut abundetis magis,</verse><verse id="11">et opera detis ut quieti sitis, et ut vestrum negotium agatis, et operemini manibus vestris, sicut præcepimus vobis :</verse><verse id="12">et ut honeste ambuletis ad eos qui foris sunt : et nullius aliquid desideretis.</verse><verse id="13">Nolumus autem vos ignorare fratres de dormientibus, ut non contristemini sicut et ceteri, qui spem non habent.</verse><verse id="14">Si enim credimus quod Jesus mortuus est, et resurrexit : ita et Deus eos qui dormierunt per Jesum, adducet cum eo.</verse><verse id="15">Hoc enim vobis dicimus in verbo Domini, quia nos, qui vivimus, qui residui sumus in adventum Domini, non præveniemus eos qui dormierunt.</verse><verse id="16">Quoniam ipse Dominus in jussu, et in voce archangeli, et in tuba Dei descendet de cælo : et mortui, qui in Christo sunt, resurgent primi.</verse><verse id="17">Deinde nos, qui vivimus, qui relinquimur, simul rapiemur cum illis in nubibus obviam Christo in aëra, et sic semper cum Domino erimus.</verse><verse id="18">Itaque consolamini invicem in verbis istis.</verse></chapter><chapter id="5"><verse id="1">De temporibus autem, et momentis, fratres, non indigetis ut scribamus vobis.</verse><verse id="2">Ipsi enim diligenter scitis quia dies Domini, sicut fur in nocte, ita veniet :</verse><verse id="3">cum enim dixerint : Pax et securitas : tunc repentinus eis superveniet interitus, sicut dolor in utero habenti, et non effugient.</verse><verse id="4">Vos autem, fratres, non estis in tenebris, ut vos dies illa tamquam fur comprehendat :</verse><verse id="5">omnes enim vos filii lucis estis, et filii diei : non sumus noctis, neque tenebrarum.</verse><verse id="6">Igitur non dormiamus sicut et ceteri, sed vigilemus, et sobrii simus.</verse><verse id="7">Qui enim dormiunt, nocte dormiunt : et qui ebrii sunt, nocte ebrii sunt.</verse><verse id="8">Nos autem, qui diei sumus, sobrii simus, induti loricam fidei et caritatis, et galeam spem salutis :</verse><verse id="9">quoniam non posuit nos Deus in iram, sed in acquisitionem salutis per Dominum nostrum Jesum Christum,</verse><verse id="10">qui mortuus est pro nobis : ut sive vigilemus, sive dormiamus, simul cum illo vivamus.</verse><verse id="11">Propter quod consolamini invicem, et ædificate alterutrum, sicut et facitis.</verse><verse id="12">Rogamus autem vos, fratres, ut noveritis eos qui laborant inter vos, et præsunt vobis in Domino, et monent vos,</verse><verse id="13">ut habeatis illos abundantius in caritate propter opus illorum : pacem habete cum eis.</verse><verse id="14">Rogamus autem vos, fratres, corripite inquietos, consolamini pusillanimes, suscipite infirmos, patientes estote ad omnes.</verse><verse id="15">Videte ne quis malum pro malo alicui reddat : sed semper quod bonum est sectamini in invicem, et in omnes.</verse><verse id="16">Semper gaudete.</verse><verse id="17">Sine intermissione orate.</verse><verse id="18">In omnibus gratias agite : hæc est enim voluntas Dei in Christo Jesu in omnibus vobis.</verse><verse id="19">Spiritum nolite extinguere.</verse><verse id="20">Prophetias nolite spernere.</verse><verse id="21">Omnia autem probate : quod bonum est tenete.</verse><verse id="22">Ab omni specie mala abstinete vos.</verse><verse id="23">Ipse autem Deus pacis sanctificet vos per omnia : ut integer spiritus vester, et anima, et corpus sine querela in adventu Domini nostri Jesu Christi servetur.</verse><verse id="24">Fidelis est, qui vocavit vos : qui etiam faciet.</verse><verse id="25">Fratres, orate pro nobis.</verse><verse id="26">Salutate fratres omnes in osculo sancto.</verse><verse id="27">Adjuro vos per Dominum ut legatur epistola hæc omnibus sanctis fratribus.</verse><verse id="28">Gratia Domini nostri Jesu Christi vobiscum. Amen.</verse></chapter></book><book id="53" name="2 ad Thessalonicenses" shortname="2th"><chapter id="1"><verse id="1">Paulus, et Sylvanus, et Timotheus, ecclesiæ Thessalonicensium in Deo Patre nostro, et Domino Jesu Christo.</verse><verse id="2">Gratia vobis, et pax a Deo Patre nostro, et Domino Jesu Christo.</verse><verse id="3">Gratias agere debemus semper Deo pro vobis, fratres, ita ut dignum est, quoniam supercrescit fides vestra, et abundat caritas uniuscujusque vestrum in invicem :</verse><verse id="4">ita ut et nos ipsi in vobis gloriemur in ecclesiis Dei, pro patientia vestra, et fide, et in omnibus persecutionibus vestris, et tribulationibus, quas sustinetis</verse><verse id="5">in exemplum justi judicii Dei, ut digni habeamini in regno Dei, pro quo et patimini.</verse><verse id="6">Si tamen justum est apud Deum retribuere tribulationem iis qui vos tribulant :</verse><verse id="7">et vobis, qui tribulamini, requiem nobiscum in revelatione Domini Jesu de cælo cum angelis virtutis ejus,</verse><verse id="8">in flamma ignis dantis vindictam iis qui non noverunt Deum, et qui non obediunt Evangelio Domini nostri Jesu Christi,</verse><verse id="9">qui pœnas dabunt in interitu æternas a facie Domini, et a gloria virtutis ejus :</verse><verse id="10">cum venerit glorificari in sanctis suis, et admirabilis fieri in omnibus, qui crediderunt, quia creditum est testimonium nostrum super vos in die illo.</verse><verse id="11">In quo etiam oramus semper pro vobis : ut dignetur vos vocatione sua Deus noster, et impleat omnem voluntatem bonitatis, et opus fidei in virtute,</verse><verse id="12">ut clarificetur nomen Domini nostri Jesu Christi in vobis, et vos in illo secundum gratiam Dei nostri, et Domini Jesu Christi.</verse></chapter><chapter id="2"><verse id="1">Rogamus autem vos, fratres, per adventum Domini nostri Jesu Christi, et nostræ congregationis in ipsum :</verse><verse id="2">ut non cito moveamini a vestro sensu, neque terreamini, neque per spiritum, neque per sermonem, neque per epistolam tamquam per nos missam, quasi instet dies Domini.</verse><verse id="3">Ne quis vos seducat ullo modo : quoniam nisi venerit discessio primum, et revelatus fuerit homo peccati filius perditionis,</verse><verse id="4">qui adversatur, et extollitur supra omne, quod dicitur Deus, aut quod colitur, ita ut in templo Dei sedeat ostendens se tamquam sit Deus.</verse><verse id="5">Non retinetis quod cum adhuc essem apud vos, hæc dicebam vobis ?</verse><verse id="6">et nunc quid detineat scitis, ut reveletur in suo tempore.</verse><verse id="7">Nam mysterium jam operatur iniquitatis : tantum ut qui tenet nunc, teneat, donec de medio fiat.</verse><verse id="8">Et tunc revelabitur ille iniquus, quem Dominus Jesus interficiet spiritu oris sui, et destruet illustratione adventus sui eum :</verse><verse id="9">cujus est adventus secundum operationem Satanæ in omni virtute, et signis, et prodigiis mendacibus,</verse><verse id="10">et in omni seductione iniquitatis iis qui pereunt : eo quod caritatem veritatis non receperunt ut salvi fierent.</verse><verse id="11">Ideo mittet illis Deus operationem erroris ut credant mendacio,</verse><verse id="12">ut judicentur omnes qui non crediderunt veritati, sed consenserunt iniquitati.</verse><verse id="13">Nos autem debemus gratias agere Deo semper pro vobis, fratres dilecti a Deo, quod elegerit vos Deus primitias in salutem in sanctificatione spiritus, et in fide veritatis :</verse><verse id="14">in qua et vocavit vos per Evangelium nostrum in acquisitionem gloriæ Domini nostri Jesu Christi.</verse><verse id="15">Itaque fratres, state : et tenete traditiones, quas didicistis, sive per sermonem, sive per epistolam nostram.</verse><verse id="16">Ipse autem Dominus noster Jesus Christus, et Deus et Pater noster, qui dilexit nos, et dedit consolationem æternam, et spem bonam in gratia,</verse><verse id="17">exhortetur corda vestra, et confirmet in omni opere et sermone bono.</verse></chapter><chapter id="3"><verse id="1">De cetero fratres, orate pro nobis ut sermo Dei currat, et clarificetur, sicut et apud vos :</verse><verse id="2">et ut liberemur ab importunis, et malis hominibus : non enim omnium est fides.</verse><verse id="3">Fidelis autem Deus est, qui confirmabit vos, et custodiet a malo.</verse><verse id="4">Confidimus autem de vobis, in Domino, quoniam quæ præcepimus, et facitis, et facietis.</verse><verse id="5">Dominus autem dirigat corda vestra in caritate Dei, et patientia Christi.</verse><verse id="6">Denuntiamus autem vobis, fratres, in nomine Domini nostri Jesu Christi, ut subtrahatis vos ab omni fratre ambulante inordinate, et non secundum traditionem, quam acceperunt a nobis.</verse><verse id="7">Ipsi enim scitis quemadmodum oporteat imitari nos : quoniam non inquieti fuimus inter vos :</verse><verse id="8">neque gratis panem manducavimus ab aliquo, sed in labore, et in fatigatione, nocte et die operantes, ne quem vestrum gravaremus.</verse><verse id="9">Non quasi non habuerimus potestatem, sed ut nosmetipsos formam daremus vobis ad imitandum nos.</verse><verse id="10">Nam et cum essemus apud vos, hoc denuntiabamus vobis : quoniam si quis non vult operari, nec manducet.</verse><verse id="11">Audivimus enim inter vos quosdam ambulare inquiete, nihil operantes, sed curiose agentes.</verse><verse id="12">Iis autem, qui ejusmodi sunt, denuntiemus, et obsecramus in Domino Jesu Christo, ut cum silentio operantes, suum panem manducent.</verse><verse id="13">Vos autem, fratres, nolite deficere benefacientes.</verse><verse id="14">Quod si quis non obedit verbo nostro per epistolam, hunc notate, et ne commisceamini cum illo ut confundatur :</verse><verse id="15">et nolite quasi inimicum existimare, sed corripite ut fratrem.</verse><verse id="16">Ipse autem Dominus pacis det vobis pacem sempiternam in omni loco. Dominus sit cum omnibus vobis.</verse><verse id="17">Salutatio, mea manu Pauli : quod est signum in omni epistola, ita scribo.</verse><verse id="18">Gratia Domini nostri Jesu Christi cum omnibus vobis. Amen.</verse></chapter></book><book id="54" name="1 ad Timotheum" shortname="1ti"><chapter id="1"><verse id="1">Paulus Apostolus Jesu Christi secundum imperium Dei Salvatoris nostri, et Christi Jesu spei nostræ,</verse><verse id="2">Timotheo dilecto filio in fide. Gratia, misericordia, et pax a Deo Patre, et Christo Jesu Domino nostro.</verse><verse id="3">Sicut rogavi te ut remaneres Ephesi cum irem in Macedoniam, ut denuntiares quibusdam ne aliter docerent,</verse><verse id="4">neque intenderent fabulis, et genealogiis interminatis : quæ quæstiones præstant magis quam ædificationem Dei, quæ est in fide.</verse><verse id="5">Finis autem præcepti est caritas de corde puro, et conscientia bona, et fide non ficta.</verse><verse id="6">A quibus quidam aberrantes, conversi sunt in vaniloquium,</verse><verse id="7">volentes esse legis doctores, non intelligentes neque quæ loquuntur, neque de quibus affirmant.</verse><verse id="8">Scimus autem quia bona est lex si quis ea legitime utatur :</verse><verse id="9">sciens hoc quia lex justo non est posita, sed injustis, et non subditis, impiis, et peccatoribus, sceleratis, et contaminatis, parricidis, et matricidis, homicidis,</verse><verse id="10">fornicariis, masculorum concubitoribus, plagiariis, mendacibus, et perjuris, et si quid aliud sanæ doctrinæ adversatur,</verse><verse id="11">quæ est secundum Evangelium gloriæ beati Dei, quod creditum est mihi.</verse><verse id="12">Gratias ago ei, qui me confortavit, Christo Jesu Domino nostro, quia fidelem me existimavit, ponens in ministerio :</verse><verse id="13">qui prius blasphemus fui, et persecutor, et contumeliosus : sed misericordiam Dei consecutus sum, quia ignorans feci in incredulitate.</verse><verse id="14">Superabundavit autem gratia Domini nostri cum fide, et dilectione, quæ est in Christo Jesu.</verse><verse id="15">Fidelis sermo, et omni acceptione dignus : quod Christus Jesus venit in hunc mundum peccatores salvos facere, quorum primus ego sum.</verse><verse id="16">Sed ideo misericordiam consecutus sum : ut in me primo ostenderet Christus Jesus omnem patientiam ad informationem eorum, qui credituri sunt illi, in vitam æternam.</verse><verse id="17">Regi autem sæculorum immortali, invisibili, soli Deo honor et gloria in sæcula sæculorum. Amen.</verse><verse id="18">Hoc præceptum commendo tibi, fili Timothee, secundum præcedentes in te prophetias, ut milites in illis bonam militiam,</verse><verse id="19">habens fidem, et bonam conscientiam, quam quidam repellentes, circa fidem naufragaverunt :</verse><verse id="20">ex quibus est Hymenæus, et Alexander : quos tradidi Satanæ, ut discant non blasphemare.</verse></chapter><chapter id="2"><verse id="1">Obsecro igitur primum omnium fieri obsecrationes, orationes, postulationes, gratiarum actiones, pro omnibus hominibus :</verse><verse id="2">pro regibus, et omnibus qui in sublimitate sunt, ut quietam et tranquillam vitam agamus in omni pietate, et castitate :</verse><verse id="3">hoc enim bonum est, et acceptum coram Salvatore nostro Deo,</verse><verse id="4">qui omnes homines vult salvos fieri, et ad agnitionem veritatis venire.</verse><verse id="5">Unus enim Deus, unus et mediator Dei et hominum homo Christus Jesus :</verse><verse id="6">qui dedit redemptionem semetipsum pro omnibus, testimonium temporibus suis :</verse><verse id="7">in quo positus sum ego prædicator, et Apostolus (veritatem dico, non mentior) doctor gentium in fide, et veritate.</verse><verse id="8">Volo ergo viros orare in omni loco, levantes puras manus sine ira et disceptatione.</verse><verse id="9">Similiter et mulieres in habitu ornato, cum verecundia et sobrietate ornantes se, et non in tortis crinibus, aut auro, aut margaritas, vel veste pretiosa :</verse><verse id="10">sed quod decet mulieres, promittentes pietatem per opera bona.</verse><verse id="11">Mulier in silentio discat cum omni subjectione.</verse><verse id="12">Docere autem mulieri non permitto, neque dominari in virum : sed esse in silentio.</verse><verse id="13">Adam enim primus formatus est : deinde Heva :</verse><verse id="14">et Adam non est seductus : mulier autem seducta in prævaricatione fuit.</verse><verse id="15">Salvabitur autem per filiorum generationem, si permanserit in fide, et dilectione, et sanctificatione cum sobrietate.</verse></chapter><chapter id="3"><verse id="1">Fidelis sermo : si quis episcopatum desiderat, bonum opus desiderat.</verse><verse id="2">Oportet ergo episcopum irreprehensibilem esse, unius uxoris virum, sobrium, prudentem, ornatum, pudicum, hospitalem, doctorem,</verse><verse id="3">non vinolentum, non percussorem, sed modestum : non litigiosum, non cupidum, sed</verse><verse id="4">suæ domui bene præpositum : filios habentem subditos cum omni castitate.</verse><verse id="5">Si quis autem domui suæ præesse nescit, quomodo ecclesiæ Dei diligentiam habebit ?</verse><verse id="6">Non neophytum : ne in superbiam elatus, in judicium incidat diaboli.</verse><verse id="7">Oportet autem illum et testimonium habere bonum ab iis qui foris sunt, ut non in opprobrium incidat, et in laqueum diaboli.</verse><verse id="8">Diaconos similiter pudicos, non bilingues, non multo vino deditos, non turpe lucrum sectantes :</verse><verse id="9">habentes mysterium fidei in conscientia pura.</verse><verse id="10">Et hi autem probentur primum : et sic ministrent, nullum crimen habentes.</verse><verse id="11">Mulieres similiter pudicas, non detrahentes, sobrias, fideles in omnibus.</verse><verse id="12">Diaconi sint unius uxoris viri, qui filiis suis bene præsint, et suis domibus.</verse><verse id="13">Qui enim bene ministraverint, gradum bonum sibi acquirent, et multam fiduciam in fide, quæ est in Christo Jesu.</verse><verse id="14">Hæc tibi scribo, sperans me ad te venire cito :</verse><verse id="15">si autem tardavero, ut scias quomodo oporteat te in domo Dei conversari, quæ est ecclesia Dei vivi, columna et firmamentum veritatis.</verse><verse id="16">Et manifeste magnum est pietatis sacramentum, quod manifestatum est in carne, justificatum est in spiritu, apparuit angelis, prædicatum est gentibus, creditum est in mundo, assumptum est in gloria.</verse></chapter><chapter id="4"><verse id="1">Spiritus autem manifeste dicit, quia in novissimis temporibus discedent quidam a fide, attendentes spiritibus erroris, et doctrinis dæmoniorum,</verse><verse id="2">in hypocrisi loquentium mendacium, et cauteriatam habentium suam conscientiam,</verse><verse id="3">prohibentium nubere, abstinere a cibis, quod Deus creavit ad percipiendum cum gratiarum actione fidelibus, et iis qui cognoverunt veritatem.</verse><verse id="4">Quia omnis creatura Dei bona est, et nihil rejiciendum quod cum gratiarum actione percipitur :</verse><verse id="5">sanctificatur enim per verbum Dei, et orationem.</verse><verse id="6">Hæc proponens fratribus, bonus eris minister Christi Jesu enutritus verbis fidei, et bonæ doctrinæ, quam assecutus es.</verse><verse id="7">Ineptas autem, et aniles fabulas devita : exerce autem teipsum ad pietatem.</verse><verse id="8">Nam corporalis exercitatio, ad modicum utilis est : pietas autem ad omnia utilis est, promissionem habens vitæ, quæ nunc est, et futuræ.</verse><verse id="9">Fidelis sermo, et omni acceptione dignus.</verse><verse id="10">In hoc enim laboramus, et maledicimur, quia speramus in Deum vivum, qui est Salvator omnium hominum, maxime fidelium.</verse><verse id="11">Præcipe hæc, et doce.</verse><verse id="12">Nemo adolescentiam tuam contemnat : sed exemplum esto fidelium in verbo, in conversatione, in caritate, in fide, in castitate.</verse><verse id="13">Dum venio, attende lectioni, exhortationi, et doctrinæ.</verse><verse id="14">Noli negligere gratiam, quæ in te est, quæ data est tibi per prophetiam, cum impositione manuum presbyterii.</verse><verse id="15">Hæc meditare, in his esto : ut profectus tuus manifestus sit omnibus.</verse><verse id="16">Attende tibi, et doctrinæ : insta in illis. Hoc enim faciens, et teipsum salvum facies, et eos qui te audiunt.</verse></chapter><chapter id="5"><verse id="1">Seniorem ne increpaveris, sed obsecra ut patrem : juvenes, ut fratres :</verse><verse id="2">anus, ut matres : juvenculas, ut sorores in omni castitate :</verse><verse id="3">viduas honora, quæ vere viduæ sunt.</verse><verse id="4">Si qua autem vidua filios, aut nepotes habet : discat primum domum suam regere, et mutuam vicem reddere parentibus : hoc enim acceptum est coram Deo.</verse><verse id="5">Quæ autem vere vidua est, et desolata, speret in Deum, et instet obsecrationibus, et orationibus nocte ac die.</verse><verse id="6">Nam quæ in deliciis est, vivens mortua est.</verse><verse id="7">Et hoc præcipe, ut irreprehensibiles sint.</verse><verse id="8">Si quis autem suorum, et maxime domesticorum, curam non habet, fidem negavit, et est infideli deterior.</verse><verse id="9">Vidua eligatur non minus sexaginta annorum, quæ fuerit unius viri uxor,</verse><verse id="10">in operibus bonis testimonium habens, si filios educavit, si hospitio recepit, si sanctorum pedes lavit, si tribulationem patientibus subministravit, si omne opus bonum subsecuta est.</verse><verse id="11">Adolescentiores autem viduas devita : cum enim luxuriatæ fuerint in Christo, nubere volunt :</verse><verse id="12">habentes damnationem, quia primam fidem irritam fecerunt ;</verse><verse id="13">simul autem et otiosæ discunt circuire domos : non solum otiosæ, sed et verbosæ, et curiosæ, loquentes quæ non oportet.</verse><verse id="14">Volo ergo juniores nubere, filios procreare, matresfamilias esse, nullam occasionem dare adversario maledicti gratia.</verse><verse id="15">Jam enim quædam conversæ sunt retro Satanam.</verse><verse id="16">Si quis fidelis habet viduas, subministret illis, et non gravetur ecclesia : ut iis quæ vere viduæ sunt, sufficiat.</verse><verse id="17">Qui bene præsunt presbyteri, duplici honore digni habeantur : maxime qui laborant in verbo et doctrina.</verse><verse id="18">Dicit enim Scriptura : Non alligabis os bovi trituranti. Et : Dignus est operarius mercede sua.</verse><verse id="19">Adversus presbyterum accusationem noli recipere, nisi sub duobus aut tribus testibus.</verse><verse id="20">Peccantes coram omnibus argue : ut et ceteri timorem habeant.</verse><verse id="21">Testor coram Deo et Christo Jesu, et electis angelis, ut hæc custodias sine præjudicio, nihil faciens in alteram partem declinando.</verse><verse id="22">Manus cito nemini imposueris, neque communicaveris peccatis alienis. Teipsum castum custodi.</verse><verse id="23">Noli adhuc aquam bibere, sed modico vino utere propter stomachum tuum, et frequentes tuas infirmitates.</verse><verse id="24">Quorumdam hominum peccata manifesta sunt, præcedentia ad judicium : quosdam autem et subsequuntur.</verse><verse id="25">Similiter et facta bona, manifesta sunt : et quæ aliter se habent, abscondi non possunt.</verse></chapter><chapter id="6"><verse id="1">Quicumque sunt sub jugo servi, dominos suos omni honore dignos arbitrentur, ne nomen Domini et doctrina blasphemetur.</verse><verse id="2">Qui autem fideles habent dominos, non contemnant, quia fratres sunt : sed magis serviant, quia fideles sunt et dilecti, qui beneficii participes sunt. Hæc doce, et exhortare.</verse><verse id="3">Si quis aliter docet, et non acquiescit sanis sermonibus Domini nostri Jesu Christi, et ei, quæ secundum pietatem est, doctrinæ :</verse><verse id="4">superbus est, nihil sciens, sed languens circa quæstiones, et pugnas verborum : ex quibus oriuntur invidiæ, contentiones, blasphemiæ, suspiciones malæ,</verse><verse id="5">conflictationes hominum mente corruptorum, et qui veritate privati sunt, existimantium quæstum esse pietatem.</verse><verse id="6">Est autem quæstus magnus pietas cum sufficientia.</verse><verse id="7">Nihil enim intulimus in hunc mundum : haud dubium quod nec auferre quid possumus.</verse><verse id="8">Habentes autem alimenta, et quibus tegamur, his contenti simus.</verse><verse id="9">Nam qui volunt divites fieri, incidunt in tentationem, et in laqueum diaboli, et desideria multa inutilia, et nociva, quæ mergunt homines in interitum et perditionem.</verse><verse id="10">Radix enim omnium malorum est cupiditas : quam quidam appetentes erraverunt a fide, et inseruerunt se doloribus multis.</verse><verse id="11">Tu autem, o homo Dei, hæc fuge : sectare vero justitiam, pietatem, fidem, caritatem, patientiam, mansuetudinem.</verse><verse id="12">Certa bonum certamen fidei, apprehende vitam æternam, in qua vocatus es, et confessus bonam confessionem coram multis testibus.</verse><verse id="13">Præcipio tibi coram Deo, qui vivificat omnia, et Christo Jesu, qui testimonium reddidit sub Pontio Pilato, bonam confessionem,</verse><verse id="14">ut serves mandatum sine macula, irreprehensibile usque in adventum Domini nostri Jesu Christi,</verse><verse id="15">quem suis temporibus ostendet beatus et solus potens, Rex regum, et Dominus dominantium :</verse><verse id="16">qui solus habet immortalitatem, et lucem inhabitat inaccessibilem : quem nullus hominum vidit, sed nec videre potest : cui honor, et imperium sempiternum. Amen.</verse><verse id="17">Divitibus hujus sæculi præcipe non sublime sapere, neque sperare in incerto divitiarum, sed in Deo vivo (qui præstat nobis omnia abunde ad fruendum)</verse><verse id="18">bene agere, divites fieri in bonis operibus, facile tribuere, communicare,</verse><verse id="19">thesaurizare sibi fundamentum bonum in futurum, ut apprehendant veram vitam.</verse><verse id="20">O Timothee, depositum custodi, devitans profanas vocum novitates, et oppositiones falsi nominis scientiæ,</verse><verse id="21">quam quidam promittentes, circa fidem exciderunt. Gratia tecum. Amen.</verse></chapter></book><book id="55" name="2 ad Timotheum" shortname="2ti"><chapter id="1"><verse id="1">Paulus Apostolus Jesu Christi per voluntatem Dei, secundum promissionem vitæ, quæ est in Christo Jesu,</verse><verse id="2">Timotheo carissimo filio : gratia, misericordia, pax a Deo Patre, et Christo Jesu Domino nostro.</verse><verse id="3">Gratias ago Deo, cui servio a progenitoribus in conscientia pura, quod sine intermissione habeam tui memoriam in orationibus meis, nocte ac die</verse><verse id="4">desiderans te videre, memor lacrimarum tuarum, ut gaudio implear,</verse><verse id="5">recordationem accipiens ejus fidei, quæ est in te non ficta, quæ et habitavit primum in avia tua Loide, et matre tua Eunice, certus sum autem quod et in te.</verse><verse id="6">Propter quam causam admoneo te ut resuscites gratiam Dei, quæ est in te per impositionem manuum mearum.</verse><verse id="7">Non enim dedit nobis Deus spiritum timoris : sed virtutis, et dilectionis, et sobrietatis.</verse><verse id="8">Noli itaque erubescere testimonium Domini nostri, neque me vinctum ejus : sed collabora Evangelio secundum virtutem Dei :</verse><verse id="9">qui nos liberavit, et vocavit vocatione sua sancta, non secundum opera nostra, sed secundum propositum suum, et gratiam, quæ data est nobis in Christo Jesu ante tempora sæcularia.</verse><verse id="10">Manifestata est autem nunc per illuminationem Salvatoris nostri Jesu Christi, qui destruxit quidem mortem, illuminavit autem vitam, et incorruptionem per Evangelium :</verse><verse id="11">in quo positus sum ego prædicator, et Apostolus, et magister gentium.</verse><verse id="12">Ob quam causam etiam hæc patior, sed non confundor. Scio enim cui credidi, et certus sum quia potens est depositum meum servare in illum diem.</verse><verse id="13">Formam habe sanorum verborum, quæ a me audisti in fide, et in dilectione in Christo Jesu.</verse><verse id="14">Bonum depositum custodi per Spiritum Sanctum, qui habitat in nobis.</verse><verse id="15">Scis hoc, quod aversi sunt a me omnes, qui in Asia sunt, ex quibus est Phigellus, et Hermogenes.</verse><verse id="16">Det misericordiam Dominus Onesiphori domui : quia sæpe me refrigeravit, et catenam meam non erubuit :</verse><verse id="17">sed cum Romam venisset, sollicite me quæsivit, et invenit.</verse><verse id="18">Det illi Dominus invenire misericordiam a Domino in illa die. Et quanta Ephesi ministravit mihi, tu melius nosti.</verse></chapter><chapter id="2"><verse id="1">Tu ergo fili mi, confortare in gratia, quæ est in Christo Jesu :</verse><verse id="2">et quæ audisti a me per multos testes, hæc commenda fidelibus hominibus, qui idonei erant et alios docere.</verse><verse id="3">Labora sicut bonus miles Christi Jesu.</verse><verse id="4">Nemo militans Deo implicat se negotiis sæcularibus : ut ei placeat, cui se probavit.</verse><verse id="5">Nam et qui certat in agone, non coronatur nisi legitime certaverit.</verse><verse id="6">Laborantem agricolam oportet primum de fructibus percipere.</verse><verse id="7">Intellige quæ dico : dabit enim tibi Dominus in omnibus intellectum.</verse><verse id="8">Memor esto Dominum Jesum Christum resurrexisse a mortuis ex semine David, secundum Evangelium meum,</verse><verse id="9">in quo laboro usque ad vincula, quasi male operans : sed verbum Dei non est alligatum.</verse><verse id="10">Ideo omnia sustineo propter electos, ut et ipsi salutem consequantur, quæ est in Christo Jesu, cum gloria cælesti.</verse><verse id="11">Fidelis sermo : nam si commortui sumus, et convivemus :</verse><verse id="12">si sustinebimus, et conregnabimus : si negaverimus, et ille negabit nos :</verse><verse id="13">si non credimus, ille fidelis permanet, negare seipsum non potest.</verse><verse id="14">Hæc commone, testificans coram Domino. Noli contendere verbis : ad nihil enim utile est, nisi ad subversionem audientium.</verse><verse id="15">Sollicite cura teipsum probabilem exhibere Deo, operarium inconfusibilem, recte tractantem verbum veritatis.</verse><verse id="16">Profana autem et vaniloquia devita : multum enim proficiunt ad impietatem :</verse><verse id="17">et sermo eorum ut cancer serpit : ex quibus est Hymenæus et Philetus,</verse><verse id="18">qui a veritate exciderunt, dicentes resurrectionem esse jam factam, et subverterunt quorumdam fidem.</verse><verse id="19">Sed firmum fundamentum Dei stat, habens signaculum hoc : cognovit Dominus qui sunt ejus, et discedat ab iniquitate omnis qui nominat nomen Domini.</verse><verse id="20">In magna autem domo non solum sunt vasa aurea, et argentea, sed et lignea, et fictilia : et quædam quidem in honorem, quædam autem in contumeliam.</verse><verse id="21">Si quis ergo emundaverit se ab istis, erit vas in honorem sanctificatum, et utile Domino ad omne opus bonum paratum.</verse><verse id="22">Juvenilia autem desideria fuge, sectare vero justitiam, fidem, spem, caritatem, et pacem cum iis qui invocant Dominum de corde puro.</verse><verse id="23">Stultas autem et sine disciplina quæstiones devita : sciens quia generant lites.</verse><verse id="24">Servum autem Domini non oportet litigare : sed mansuetum esse ad omnes, docibilem, patientem,</verse><verse id="25">cum modestia corripientem eos qui resistunt veritati, nequando Deus det illis pœnitentiam ad cognoscendam veritatem,</verse><verse id="26">et resipiscant a diaboli laqueis, a quo captivi tenentur ad ipsius voluntatem.</verse></chapter><chapter id="3"><verse id="1">Hoc autem scito, quod in novissimis diebus instabunt tempora periculosa :</verse><verse id="2">erunt homines seipsos amantes, cupidi, elati, superbi, blasphemi, parentibus non obedientes, ingrati, scelesti,</verse><verse id="3">sine affectione, sine pace, criminatores, incontinentes, immites, sine benignitate,</verse><verse id="4">proditores, protervi, tumidi, et voluptatum amatores magis quam Dei :</verse><verse id="5">habentes speciem quidem pietatis, virtutem autem ejus abnegantes. Et hos devita :</verse><verse id="6">ex his enim sunt qui penetrant domos, et captivas ducunt mulierculas oneratas peccatis, quæ ducuntur variis desideriis :</verse><verse id="7">semper discentes, et numquam ad scientiam veritatis pervenientes.</verse><verse id="8">Quemadmodum autem Jannes et Mambres restiterunt Moysi : ita et hi resistunt veritati, homines corrupti mente, reprobi circa fidem ;</verse><verse id="9">sed ultra non proficient : insipientia enim eorum manifesta erit omnibus, sicut et illorum fuit.</verse><verse id="10">Tu autem assecutus es meam doctrinam, institutionem, propositum, fidem, longanimitatem, dilectionem, patientiam,</verse><verse id="11">persecutiones, passiones : qualia mihi facta sunt Antiochiæ, Iconii, et Lystris : quales persecutiones sustinui, et ex omnibus eripuit me Dominus.</verse><verse id="12">Et omnes, qui pie volunt vivere in Christo Jesu, persecutionem patientur.</verse><verse id="13">Mali autem homines et seductores proficient in pejus, errantes, et in errorem mittentes.</verse><verse id="14">Tu vero permane in iis quæ didicisti, et credita sunt tibi : sciens a quo didiceris :</verse><verse id="15">et quia ab infantia sacras litteras nosti, quæ te possunt instruere ad salutem, per fidem quæ est in Christo Jesu.</verse><verse id="16">Omnis Scriptura divinitus inspirata utilis est ad docendum, ad arguendum, ad corripiendum, et erudiendum in justitia :</verse><verse id="17">ut perfectus sit homo Dei, ad omne opus bonum instructus.</verse></chapter><chapter id="4"><verse id="1">Testificor coram Deo, et Jesu Christo, qui judicaturus est vivos et mortuos, per adventum ipsius, et regnum ejus :</verse><verse id="2">prædica verbum, insta opportune, importune : argue, obsecra, increpa in omni patientia, et doctrina.</verse><verse id="3">Erit enim tempus, cum sanam doctrinam non sustinebunt, sed ad sua desideria coacervabunt sibi magistros, prurientes auribus,</verse><verse id="4">et a veritate quidem auditum avertent, ad fabulas autem convertentur.</verse><verse id="5">Tu vero vigila, in omnibus labora, opus fac evangelistæ, ministerium tuum imple. Sobrius esto.</verse><verse id="6">Ego enim jam delibor, et tempus resolutionis meæ instat.</verse><verse id="7">Bonum certamen certavi, cursum consummavi, fidem servavi.</verse><verse id="8">In reliquo reposita est mihi corona justitiæ, quam reddet mihi Dominus in illa die, justus judex : non solum autem mihi, sed et iis, qui diligunt adventum ejus.
Festina ad me venire cito.</verse><verse id="9">Demas enim me reliquit, diligens hoc sæculum, et abiit Thessalonicam :</verse><verse id="10">Crescens in Galatiam, Titus in Dalmatiam.</verse><verse id="11">Lucas est mecum solus. Marcum assume, et adduc tecum : est enim mihi utilis in ministerium.</verse><verse id="12">Tychicum autem misi Ephesum.</verse><verse id="13">Penulam, quam reliqui Troade apud Carpum, veniens affer tecum, et libros, maxime autem membranas.</verse><verse id="14">Alexander ærarius multa mala mihi ostendit : reddet illi Dominus secundum opera ejus :</verse><verse id="15">quem et tu devita : valde enim restitit verbis nostris.</verse><verse id="16">In prima mea defensione nemo mihi affuit, sed omnes me dereliquerunt : non illis imputetur.</verse><verse id="17">Dominus autem mihi astitit, et confortavit me, ut per me prædicatio impleatur, et audiant omnes gentes : et liberatus sum de ore leonis.</verse><verse id="18">Liberavit me Dominus ab omni opere malo : et salvum faciet in regnum suum cæleste, cui gloria in sæcula sæculorum. Amen.</verse><verse id="19">Saluta Priscam, et Aquilam, et Onesiphori domum.</verse><verse id="20">Erastus remansit Corinthi. Trophimum autem reliqui infirmum Mileti.</verse><verse id="21">Festina ante hiemem venire. Salutant te Eubulus, et Pudens, et Linus, et Claudia, et fratres omnes.</verse><verse id="22">Dominus Jesus Christus cum spiritu tuo. Gratia vobiscum. Amen.</verse></chapter></book><book id="56" name="ad Titum" shortname="tit"><chapter id="1"><verse id="1">Paulus servus Dei, Apostolus autem Jesu Christi secundum fidem electorum Dei, et agnitionem veritatis, quæ secundum pietatem est</verse><verse id="2">in spem vitæ æternæ, quam promisit qui non mentitur, Deus, ante tempora sæcularia :</verse><verse id="3">manifestavit autem temporibus suis verbum suum in prædicatione, quæ credita est mihi secundum præceptum Salvatoris nostri Dei :</verse><verse id="4">Tito dilecto filio secundum communem fidem, gratia, et pax a Deo Patre, et Christo Jesu Salvatore nostro.</verse><verse id="5">Hujus rei gratia reliqui te Cretæ, ut ea quæ desunt, corrigas, et constituas per civitates presbyteros, sicut et ego disposui tibi,</verse><verse id="6">si quis sine crimine est, unius uxoris vir, filios habens fideles, non in accusatione luxuriæ, aut non subditos.</verse><verse id="7">Oportet enim episcopum sine crimine esse, sicut Dei dispensatorem : non superbum, non iracundum, non vinolentum, non percussorem, non turpis lucri cupidum :</verse><verse id="8">sed hospitalem, benignum, sobrium, justum, sanctum, continentem,</verse><verse id="9">amplectentem eum, qui secundum doctrinam est, fidelem sermonem : ut potens sit exhortari in doctrina sana, et eos qui contradicunt, arguere.</verse><verse id="10">Sunt enim multi etiam inobedientes, vaniloqui, et seductores : maxime qui de circumcisione sunt :</verse><verse id="11">quos oportet redargui : qui universas domos subvertunt, docentes quæ non oportet, turpis lucri gratia.</verse><verse id="12">Dixit quidam ex illis, proprius ipsorum propheta : Cretenses semper mendaces, malæ bestiæ, ventres pigri.</verse><verse id="13">Testimonium hoc verum est. Quam ob causam increpa illos dure, ut sani sint in fide,</verse><verse id="14">non intendentes judaicis fabulis, et mandatis hominum, aversantium se a veritate.</verse><verse id="15">Omnia munda mundis : coinquinatis autem et infidelibus, nihil est mundum, sed inquinatæ sunt eorum et mens et conscientia.</verse><verse id="16">Confitentur se nosse Deum, factis autem negant : cum sint abominati, et incredibiles, et ad omne opus bonum reprobi.</verse></chapter><chapter id="2"><verse id="1">Tu autem loquere quæ decent sanam doctrinam :</verse><verse id="2">senes ut sobrii sint, pudici, prudentes, sani in fide, in dilectione, in patientia :</verse><verse id="3">anus similiter in habitu sancto, non criminatrices, non multo vino servientes, bene docentes :</verse><verse id="4">ut prudentiam doceant adolescentulas, ut viros suos ament, filios suos diligant,</verse><verse id="5">prudentes, castas, sobrias, domus curam habentes, benignas, subditas viris suis, ut non blasphemetur verbum Dei.</verse><verse id="6">Juvenes similiter hortare ut sobrii sint.</verse><verse id="7">In omnibus teipsum præbe exemplum bonorum operum, in doctrina, in integritate, in gravitate,</verse><verse id="8">verbum sanum, irreprehensibile : ut is qui ex adverso est, vereatur, nihil habens malum dicere de nobis.</verse><verse id="9">Servos dominis suis subditos esse, in omnibus placentes, non contradicentes,</verse><verse id="10">non fraudantes, sed in omnibus fidem bonam ostendentes : ut doctrinam Salvatoris nostri Dei ornent in omnibus.</verse><verse id="11">Apparuit enim gratia Dei Salvatoris nostri omnibus hominibus,</verse><verse id="12">erudiens nos, ut abnegantes impietatem, et sæcularia desideria, sobrie, et juste, et pie vivamus in hoc sæculo,</verse><verse id="13">exspectantes beatam spem, et adventum gloriæ magni Dei, et Salvatoris nostri Jesu Christi :</verse><verse id="14">qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum.</verse><verse id="15">Hæc loquere, et exhortare, et argue cum omni imperio. Nemo te contemnat.</verse></chapter><chapter id="3"><verse id="1">Admone illos principibus, et potestatibus subditos esse, dicto obedire, ad omne opus bonum paratos esse :</verse><verse id="2">neminem blasphemare, non litigiosos esse, sed modestos, omnem ostendentes mansuetudinem ad omnes homines.</verse><verse id="3">Eramus enim aliquando et nos insipientes, increduli, errantes, servientes desideriis, et voluptatibus variis, in malitia et invidia agentes, odibiles, odientes invicem.</verse><verse id="4">Cum autem benignitas et humanitas apparuit Salvatoris nostri Dei,</verse><verse id="5">non ex operibus justitiæ, quæ fecimus nos, sed secundum suam misericordiam salvos nos fecit per lavacrum regenerationis et renovationis Spiritus Sancti,</verse><verse id="6">quem effudit in nos abunde per Jesum Christum Salvatorem nostrum :</verse><verse id="7">ut justificati gratia ipsius, hæredes simus secundum spem vitæ æternæ.</verse><verse id="8">Fidelis sermo est : et de his volo te confirmare : ut curent bonis operibus præesse qui credunt Deo. Hæc sunt bona, et utilia hominibus.</verse><verse id="9">Stultas autem quæstiones, et genealogias, et contentiones, et pugnas legis devita : sunt enim inutiles, et vanæ.</verse><verse id="10">Hæreticum hominem post unam et secundam correptionem devita :</verse><verse id="11">sciens quia subversus est, qui ejusmodi est, et delinquit, cum sit proprio judicio condemnatus.</verse><verse id="12">Cum misero ad te Artemam, aut Tychicum, festina ad me venire Nicopolim : ibi enim statui hiemare.</verse><verse id="13">Zenam legisperitum et Apollo sollicite præmitte, ut nihil illis desit.</verse><verse id="14">Discant autem et nostri bonis operibus præesse ad usus necessarios : ut non sint infructuosi.</verse><verse id="15">Salutant te qui mecum sunt omnes : saluta eos qui nos amant in fide. Gratia Dei cum omnibus vobis. Amen.</verse></chapter></book><book id="57" name="ad Philemonem" shortname="phm"><chapter id="1"><verse id="1">Paulus vinctus Christi Jesu, et Timotheus frater, Philemoni dilecto, et adjutori nostro,</verse><verse id="2">et Appiæ sorori carissimæ, et Archippo commilitoni nostro, et ecclesiæ, quæ in domo tua est.</verse><verse id="3">Gratia vobis, et pax a Deo Patre nostro, et Domino Jesu Christo.</verse><verse id="4">Gratias ago Deo meo, semper memoriam tui faciens in orationibus meis,</verse><verse id="5">audiens caritatem tuam, et fidem, quam habes in Domino Jesu, et in omnes sanctos :</verse><verse id="6">ut communicatio fidei tuæ evidens fiat in agnitione omnis operis boni, quod est in vobis in Christo Jesu.</verse><verse id="7">Gaudium enim magnum habui, et consolationem in caritate tua : quia viscera sanctorum requieverunt per te, frater.</verse><verse id="8">Propter quod multam fiduciam habens in Christo Jesu imperandi tibi quod ad rem pertinet :</verse><verse id="9">propter caritatem magis obsecro, cum sis talis, ut Paulus senex, nunc autem et vinctus Jesu Christi :</verse><verse id="10">obsecro te pro meo filio, quem genui in vinculis, Onesimo,</verse><verse id="11">qui tibi aliquando inutilis fuit, nunc autem et mihi et tibi utilis,</verse><verse id="12">quem remisi tibi. Tu autem illum, ut mea viscera, suscipe :</verse><verse id="13">quem ego volueram mecum detinere, ut pro te mihi ministraret in vinculis Evangelii :</verse><verse id="14">sine consilio autem tuo nihil volui facere, uti ne velut ex necessitate bonum tuum esset, sed voluntarium.</verse><verse id="15">Forsitan enim ideo discessit ad horam a te, ut æternum illum reciperes :</verse><verse id="16">jam non ut servum, sed pro servo carissimum fratrem, maxime mihi : quanto autem magis tibi et in carne, et in Domino ?</verse><verse id="17">Si ergo habes me socium, suscipe illum sicut me :</verse><verse id="18">si autem aliquid nocuit tibi, aut debet, hoc mihi imputa.</verse><verse id="19">Ego Paulus scripsi mea manu : ego reddam, ut non dicam tibi, quod et teipsum mihi debes :</verse><verse id="20">ita, frater. Ego te fruar in Domino : refice viscera mea in Domino.</verse><verse id="21">Confidens in obedientia tua scripsi tibi : sciens quoniam et super id, quod dico, facies.</verse><verse id="22">Simul autem et para mihi hospitium : nam spero per orationes vestras donari me vobis.</verse><verse id="23">Salutat te Epaphras concaptivus meus in Christo Jesu,</verse><verse id="24">Marcus, Aristarchus, Demas, et Lucas, adjutores mei.</verse><verse id="25">Gratia Domini nostri Jesu Christi cum spiritu vestro. Amen.</verse></chapter></book><book id="58" name="ad Hebræos" shortname="heb"><chapter id="1"><verse id="1">Multifariam, multisque modis olim Deus loquens patribus in prophetis :</verse><verse id="2">novissime, diebus istis locutus est nobis in Filio, quem constituit hæredem universorum, per quem fecit et sæcula :</verse><verse id="3">qui cum sit splendor gloriæ, et figura substantiæ ejus, portansque omnia verbo virtutis suæ, purgationem peccatorum faciens, sedet ad dexteram majestatis in excelsis :</verse><verse id="4">tanto melior angelis effectus, quanto differentius præ illis nomen hæreditavit.</verse><verse id="5">Cui enim dixit aliquando angelorum : Filius meus es tu, ego hodie genui te ? Et rursum : Ego ero illi in patrem, et ipse erit mihi in filium ?</verse><verse id="6">Et cum iterum introducit primogenitum in orbem terræ, dicit : Et adorent eum omnes angeli Dei.</verse><verse id="7">Et ad angelos quidem dicit : Qui facit angelos suos spiritus, et ministros suos flammam ignis.</verse><verse id="8">Ad Filium autem : Thronus tuus Deus in sæculum sæculi : virga æquitatis, virga regni tui.</verse><verse id="9">Dilexisti justitiam, et odisti iniquitatem : propterea unxit te Deus, Deus tuus, oleo exultationis præ participibus tuis.</verse><verse id="10">Et : Tu in principio, Domine, terram fundasti : et opera manuum tuarum sunt cæli.</verse><verse id="11">Ipsi peribunt, tu autem permanebis, et omnes ut vestimentum veterascent :</verse><verse id="12">et velut amictum mutabis eos, et mutabuntur : tu autem idem ipse es, et anni tui non deficient.</verse><verse id="13">Ad quem autem angelorum dixit aliquando : Sede a dextris meis, quoadusque ponam inimicos tuos scabellum pedum tuorum ?</verse><verse id="14">Nonne omnes sunt administratorii spiritus, in ministerium missi propter eos, qui hæreditatem capient salutis ?</verse></chapter><chapter id="2"><verse id="1">Propterea abundantius oportet observare nos ea quæ audivimus, ne forte pereffluamus.</verse><verse id="2">Si enim qui per angelos dictus est sermo, factus est firmus, et omnis prævaricatio, et inobedientia accepit justam mercedis retributionem :</verse><verse id="3">quomodo nos effugiemus si tantam neglexerimus salutem ? quæ cum initium accepisset enarrari per Dominum ab eis, qui audierunt, in nos confirmata est,</verse><verse id="4">contestante Deo signis et portentis, et variis virtutibus, et Spiritus Sancti distributionibus secundum suam voluntatem.</verse><verse id="5">Non enim angelis subjecit Deus orbem terræ futurum, de quo loquimur.</verse><verse id="6">Testatus est autem in quodam loco quis, dicens : Quid est homo quod memor es ejus, aut filius hominis quoniam visitas eum ?</verse><verse id="7">Minuisti eum paulo minus ab angelis : gloria et honore coronasti eum : et constituisti eum super opera manuum tuarum.</verse><verse id="8">Omnia subjecisti sub pedibus ejus. In eo enim quod omnia ei subjecit, nihil dimisit non subjectum ei. Nunc autem necdum videmus omnia subjecta ei.</verse><verse id="9">Eum autem, qui modico quam angeli minoratus est, videmus Jesum propter passionem mortis, gloria et honore coronatum : ut, gratia Dei, pro omnibus gustaret mortem.</verse><verse id="10">Decebat enim eum, propter quem omnia, et per quem omnia, qui multos filios in gloriam adduxerat, auctorem salutis eorum per passionem consummare.</verse><verse id="11">Qui enim sanctificat, et qui sanctificantur, ex uno omnes. Propter quam causam non confunditur fratres eos vocare, dicens :</verse><verse id="12">Nuntiabo nomen tuum fratribus meis : in medio ecclesiæ laudabo te.</verse><verse id="13">Et iterum : Ego ero fidens in eum. Et iterum : Ecce ego, et pueri mei, quos dedit mihi Deus.</verse><verse id="14">Quia ergo pueri communicaverunt carni, et sanguini, et ipse similiter participavit eisdem : ut per mortem destrueret eum qui habebat mortis imperium, id est, diabolum :</verse><verse id="15">et liberaret eos qui timore mortis per totam vitam obnoxii erant servituti.</verse><verse id="16">Nusquam enim angelos apprehendit, sed semen Abrahæ apprehendit.</verse><verse id="17">Unde debuit per omnia fratribus similari, ut misericors fieret, et fidelis pontifex ad Deum, ut repropitiaret delicta populi.</verse><verse id="18">In eo enim, in quo passus est ipse et tentatus, potens est et eis, qui tentantur, auxiliari.</verse></chapter><chapter id="3"><verse id="1">Unde, fratres sancti, vocationis cælestis participes, considerate Apostolum, et pontificem confessionis nostræ Jesum :</verse><verse id="2">qui fidelis est ei, qui fecit illum, sicut et Moyses in omni domo ejus.</verse><verse id="3">Amplioris enim gloriæ iste præ Moyse dignus est habitus, quanto ampliorem honorem habet domus, qui fabricavit illam.</verse><verse id="4">Omnis namque domus fabricatur ab aliquo : qui autem omnia creavit, Deus est.</verse><verse id="5">Et Moyses quidem fidelis erat in tota domo ejus tamquam famulus, in testimonium eorum, quæ dicenda erant :</verse><verse id="6">Christus vero tamquam filius in domo sua : quæ domus sumus nos, si fiduciam, et gloriam spei usque ad finem, firmam retineamus.</verse><verse id="7">Quapropter sicut dicit Spiritus Sanctus : Hodie si vocem ejus audieritis,</verse><verse id="8">nolite obdurare corda vestra, sicut in exacerbatione secundum diem tentationis in deserto,</verse><verse id="9">ubi tentaverunt me patres vestri : probaverunt, et viderunt opera mea</verse><verse id="10">quadraginta annis : propter quod infensus fui generationi huic, et dixi : Semper errant corde. Ipsi autem non cognoverunt vias meas,</verse><verse id="11">sicut juravi in ira mea : Si introibunt in requiem meam.</verse><verse id="12">Videte fratres, ne forte sit in aliquo vestrum cor malum incredulitatis, discedendi a Deo vivo :</verse><verse id="13">sed adhortamini vosmetipsos per singulos dies, donec hodie cognominatur, ut non obduretur quis ex vobis fallacia peccati.</verse><verse id="14">Participes enim Christi effecti sumus, si tamen initium substantiæ ejus usque ad finem firmum retineamus.</verse><verse id="15">Dum dicitur : Hodie si vocem ejus audieritis, nolite obdurare corda vestra, quemadmodum in illa exacerbatione.</verse><verse id="16">Quidam enim audientes exacerbaverunt : sed non universi qui profecti sunt ex Ægypto per Moysen.</verse><verse id="17">Quibus autem infensus est quadraginta annis ? nonne illis qui peccaverunt, quorum cadavera prostrata sunt in deserto ?</verse><verse id="18">Quibus autem juravit non introire in requiem ipsius, nisi illis qui increduli fuerunt ?</verse><verse id="19">Et videmus, quia non potuerunt introire propter incredulitatem.</verse></chapter><chapter id="4"><verse id="1">Timeamus ergo ne forte relicta pollicitatione introëundi in requiem ejus, existimetur aliquis ex vobis deesse.</verse><verse id="2">Etenim et nobis nuntiatum est, quemadmodum et illis : sed non profuit illis sermo auditus, non admistus fidei ex iis quæ audierunt.</verse><verse id="3">Ingrediemur enim in requiem, qui credidimus : quemadmodum dixit : Sicut juravi in ira mea : Si introibunt in requiem meam : et quidem operibus ab institutione mundi perfectis.</verse><verse id="4">Dixit enim in quodam loco de die septima sic : Et requievit Deus die septima ab omnibus operibus suis.</verse><verse id="5">Et in isto rursum : Si introibunt in requiem meam.</verse><verse id="6">Quoniam ergo superest introire quosdam in illam, et ii, quibus prioribus annuntiatum est, non introierunt propter incredulitatem :</verse><verse id="7">iterum terminat diem quemdam, Hodie, in David dicendo, post tantum temporis, sicut supra dictum est : Hodie si vocem ejus audieritis, nolite obdurare corda vestra.</verse><verse id="8">Nam si eis Jesus requiem præstitisset, numquam de alia loqueretur, posthac, die.</verse><verse id="9">Itaque relinquitur sabbatismus populo Dei.</verse><verse id="10">Qui enim ingressus est in requiem ejus, etiam ipse requievit ab operibus suis, sicut a suis Deus.</verse><verse id="11">Festinemus ergo ingredi in illam requiem : ut ne in idipsum quis incidat incredulitatis exemplum.</verse><verse id="12">Vivus est enim sermo Dei, et efficax et penetrabilior omni gladio ancipiti : et pertingens usque ad divisionem animæ ac spiritus : compagum quoque ac medullarum, et discretor cogitationum et intentionum cordis.</verse><verse id="13">Et non est ulla creatura invisibilis in conspectu ejus : omnia autem nuda et aperta sunt oculis ejus, ad quem nobis sermo.</verse><verse id="14">Habentes ergo pontificem magnum qui penetravit cælos, Jesum Filium Dei, teneamus confessionem.</verse><verse id="15">Non enim habemus pontificem qui non possit compati infirmitatibus nostris : tentatum autem per omnia pro similitudine absque peccato.</verse><verse id="16">Adeamus ergo cum fiducia ad thronum gratiæ : ut misericordiam consequamur, et gratiam inveniamus in auxilio opportuno.</verse></chapter><chapter id="5"><verse id="1">Omnis namque pontifex ex hominibus assumptus, pro hominibus constituitur in iis quæ sunt ad Deum, ut offerat dona, et sacrificia pro peccatis :</verse><verse id="2">qui condolere possit iis qui ignorant et errant : quoniam et ipse circumdatus est infirmitate :</verse><verse id="3">et propterea debet, quemadmodum pro populo, ita etiam et pro semetipso offerre pro peccatis.</verse><verse id="4">Nec quisquam sumit sibi honorem, sed qui vocatur a Deo, tamquam Aaron.</verse><verse id="5">Sic et Christus non semetipsum clarificavit ut pontifex fieret : sed qui locutus est ad eum : Filius meus es tu, ego hodie genui te.</verse><verse id="6">Quemadmodum et in alio loco dicit : Tu es sacerdos in æternum, secundum ordinem Melchisedech.</verse><verse id="7">Qui in diebus carnis suæ preces, supplicationesque ad eum qui possit illum salvum facere a morte cum clamore valido, et lacrimis offerens, exauditus est pro sua reverentia.</verse><verse id="8">Et quidem cum esset Filius Dei, didicit ex iis, quæ passus est, obedientiam :</verse><verse id="9">et consummatus, factus est omnibus obtemperantibus sibi, causa salutis æternæ,</verse><verse id="10">appellatus a Deo pontifex juxta ordinem Melchisedech.</verse><verse id="11">De quo nobis grandis sermo, et ininterpretabilis ad dicendum : quoniam imbecilles facti estis ad audiendum.</verse><verse id="12">Etenim cum deberetis magistri esse propter tempus, rursum indigetis ut vos doceamini quæ sint elementa exordii sermonum Dei : et facti estis quibus lacte opus sit, non solido cibo.</verse><verse id="13">Omnis enim, qui lactis est particeps, expers est sermonis justitiæ : parvulus enim est.</verse><verse id="14">Perfectorum autem est solidus cibus : eorum, qui pro consuetudine exercitatos habent sensus ad discretionem boni ac mali.</verse></chapter><chapter id="6"><verse id="1">Quapropter intermittentes inchoationis Christi sermonem, ad perfectiora feramur, non rursum jacientes fundamentum pœnitentiæ ab operibus mortuis, et fidei ad Deum,</verse><verse id="2">baptismatum doctrinæ, impositionis quoque manuum, ac resurrectionis mortuorum, et judicii æterni.</verse><verse id="3">Et hoc faciemus, si quidem permiserit Deus.</verse><verse id="4">Impossibile est enim eos qui semel sunt illuminati, gustaverunt etiam donum cæleste, et participes facti sunt Spiritus Sancti,</verse><verse id="5">gustaverunt nihilominus bonum Dei verbum, virtutesque sæculi venturi,</verse><verse id="6">et prolapsi sunt ; rursus renovari ad pœnitentiam, rursum crucifigentes sibimetipsis Filium Dei, et ostentui habentes.</verse><verse id="7">Terra enim sæpe venientem super se bibens imbrem, et generans herbam opportunam illis, a quibus colitur, accipit benedictionem a Deo :</verse><verse id="8">proferens autem spinas ac tribulos, reproba est, et maledicto proxima : cujus consummatio in combustionem.</verse><verse id="9">Confidimus autem de vobis dilectissimi meliora, et viciniora saluti : tametsi ita loquimur.</verse><verse id="10">Non enim injustus Deus, ut obliviscatur operis vestri, et dilectionis, quam ostendistis in nomine ipsius, qui ministrastis sanctis, et ministratis.</verse><verse id="11">Cupimus autem unumquemque vestrum eamdem ostentare sollicitudinem ad expletionem spei usque in finem :</verse><verse id="12">ut non segnes efficiamini, verum imitatores eorum, qui fide, et patientia hæreditabunt promissiones.</verse><verse id="13">Abrahæ namque promittens Deus, quoniam neminem habuit, per quem juraret, majorem, juravit per semetipsum,</verse><verse id="14">dicens : Nisi benedicens benedicam te, et multiplicans multiplicabo te.</verse><verse id="15">Et sic longanimiter ferens, adeptus est repromissionem.</verse><verse id="16">Homines enim per majorem sui jurant : et omnis controversiæ eorum finis, ad confirmationem, est juramentum.</verse><verse id="17">In quo abundantius volens Deus ostendere pollicitationis hæredibus, immobilitatem consilii sui, interposuit jusjurandum :</verse><verse id="18">ut per duas res immobiles, quibus impossibile est mentiri Deum, fortissimum solatium habeamus, qui confugimus ad tenendam propositam spem,</verse><verse id="19">quam sicut anchoram habemus animæ tutam ac firmam, et incedentem usque ad interiora velaminis,</verse><verse id="20">ubi præcursor pro nobis introivit Jesus, secundum ordinem Melchisedech pontifex factus in æternum.</verse></chapter><chapter id="7"><verse id="1">Hic enim Melchisedech, rex Salem, sacerdos Dei summi, qui obviavit Abrahæ regresso a cæde regum, et benedixit ei :</verse><verse id="2">cui et decimas omnium divisit Abraham : primum quidem qui interpretatur rex justitiæ : deinde autem et rex Salem, quod est, rex pacis,</verse><verse id="3">sine patre, sine matre, sine genealogia, neque initium dierum, neque finem vitæ habens, assimilatus autem Filio Dei, manet sacerdos in perpetuum.</verse><verse id="4">Intuemini autem quantus sit hic, cui et decimas dedit de præcipuis Abraham patriarcha.</verse><verse id="5">Et quidem de filiis Levi sacerdotium accipientes, mandatum habent decimas sumere a populo secundum legem, id est, a fratribus suis : quamquam et ipsi exierint de lumbis Abrahæ.</verse><verse id="6">Cujus autem generatio non annumeratur in eis, decimas sumpsit ab Abraham, et hunc, qui habebat repromissiones, benedixit.</verse><verse id="7">Sine ulla autem contradictione, quod minus est, a meliore benedicitur.</verse><verse id="8">Et hic quidem, decimas morientes homines accipiunt : ibi autem contestatur, quia vivit.</verse><verse id="9">Et (ut ita dictum sit) per Abraham, et Levi, qui decimas accepit, decimatus est :</verse><verse id="10">adhuc enim in lumbis patris erat, quando obviavit ei Melchisedech.</verse><verse id="11">Si ergo consummatio per sacerdotium Leviticum erat (populus enim sub ipso legem accepit) quid adhuc necessarium fuit secundum ordinem Melchisedech, alium surgere sacerdotem, et non secundum ordinem Aaron dici ?</verse><verse id="12">Translato enim sacerdotio, necesse est ut et legis translatio fiat.</verse><verse id="13">In quo enim hæc dicuntur, de alia tribu est, de qua nullus altari præsto fuit.</verse><verse id="14">Manifestum est enim quod ex Juda ortus sit Dominus noster : in qua tribu nihil de sacerdotibus Moyses locutus est.</verse><verse id="15">Et amplius adhuc manifestum est : si secundum similitudinem Melchisedech exsurgat alius sacerdos,</verse><verse id="16">qui non secundum legem mandati carnalis factus est, sed secundum virtutem vitæ insolubilis.</verse><verse id="17">Contestatur enim : Quoniam tu es sacerdos in æternum, secundum ordinem Melchisedech.</verse><verse id="18">Reprobatio quidem fit præcedentis mandati, propter infirmitatem ejus, et inutilitatem :</verse><verse id="19">nihil enim ad perfectum adduxit lex : introductio vero melioris spei, per quam proximamus ad Deum.</verse><verse id="20">Et quantum est non sine jurejurando (alii quidem sine jurejurando sacerdotes facti sunt,</verse><verse id="21">hic autem cum jurejurando per eum, qui dixit ad illum : Juravit Dominus, et non pœnitebit eum : tu es sacerdos in æternum) :</verse><verse id="22">in tantum melioris testamenti sponsor factus est Jesus.</verse><verse id="23">Et alii quidem plures facti sunt sacerdotes, idcirco quod morte prohiberentur permanere :</verse><verse id="24">hic autem eo quod maneat in æternum, sempiternum habet sacerdotium.</verse><verse id="25">Unde et salvare in perpetuum potest accedentes per semetipsum ad Deum : semper vivens ad interpellandum pro nobis.</verse><verse id="26">Talis enim decebat ut nobis esset pontifex, sanctus, innocens, impollutus, segregatus a peccatoribus, et excelsior cælis factus :</verse><verse id="27">qui non habet necessitatem quotidie, quemadmodum sacerdotes, prius pro suis delictis hostias offerre, deinde pro populi : hoc enim fecit semel, seipsum offerendo.</verse><verse id="28">Lex enim homines constituit sacerdotes infirmitatem habentes : sermo autem jurisjurandi, qui post legem est, Filium in æternum perfectum.</verse></chapter><chapter id="8"><verse id="1">Capitulum autem super ea quæ dicuntur : Talem habemus pontificem, qui consedit in dextera sedis magnitudinis in cælis,</verse><verse id="2">sanctorum minister, et tabernaculi veri, quod fixit Dominus, et non homo.</verse><verse id="3">Omnis enim pontifex ad offerendum munera, et hostias constituitur : unde necesse est et hunc habere aliquid, quod offerat.</verse><verse id="4">Si ergo esset super terram, nec esset sacerdos : cum essent qui offerent secundum legem munera,</verse><verse id="5">qui exemplari, et umbræ deserviunt cælestium. Sicut responsum est Moysi, cum consummaret tabernaculum : Vide (inquit) omnia facito secundum exemplar, quod tibi ostensum est in monte.</verse><verse id="6">Nunc autem melius sortitus est ministerium, quanto et melioris testamenti mediator est, quod in melioribus repromissionibus sancitum est.</verse><verse id="7">Nam si illud prius culpa vacasset, non utique secundi locus inquireretur.</verse><verse id="8">Vituperans enim eos dicit : Ecce dies venient, dicit Dominus : et consummabo super domum Israël, et super domum Juda, testamentum novum,</verse><verse id="9">non secundum testamentum quod feci patribus eorum in die qua apprehendi manum eorum ut educerem illos de terra Ægypti : quoniam ipsi non permanserunt in testamento meo : et ego neglexi eos, dicit Dominus.</verse><verse id="10">Quia hoc est testamentum quod disponam domui Israël post dies illos, dicit Dominus : dando leges meas in mentem eorum, et in corde eorum superscribam eas : et ero eis in Deum, et ipsi erunt mihi in populum :</verse><verse id="11">et non docebit unusquisque proximum suum, et unusquisque fratrem suum, dicens : Cognosce Dominum : quoniam omnes scient me a minore usque ad majorem eorum :</verse><verse id="12">quia propitius ero iniquitatibus eorum, et peccatorum eorum jam non memorabor.</verse><verse id="13">Dicendo autem novum : veteravit prius. Quod autem antiquatur, et senescit, prope interitum est.</verse></chapter><chapter id="9"><verse id="1">Habuit quidem et prius justificationes culturæ, et Sanctum sæculare.</verse><verse id="2">Tabernaculum enim factum est primum, in quo erant candelabra, et mensa, et propositio panum, quæ dicitur Sancta.</verse><verse id="3">Post velamentum autem secundum, tabernaculum, quod dicitur Sancta sanctorum :</verse><verse id="4">aureum habens thuribulum, et arcam testamenti circumtectam ex omni parte auro, in qua urna aurea habens manna, et virga Aaron, quæ fronduerat, et tabulæ testamenti,</verse><verse id="5">superque eam erant cherubim gloriæ obumbrantia propitiatorium : de quibus non est modo dicendum per singula.</verse><verse id="6">His vero ita compositis, in priori quidem tabernaculo semper introibant sacerdotes, sacrificiorum officia consummantes :</verse><verse id="7">in secundo autem semel in anno solus pontifex non sine sanguine, quem offert pro sua et populi ignorantia :</verse><verse id="8">hoc significante Spiritu Sancto, nondum propalatam esse sanctorum viam, adhuc priore tabernaculo habente statum :</verse><verse id="9">quæ parabola est temporis instantis : juxta quam munera, et hostiæ offeruntur, quæ non possunt juxta conscientiam perfectum facere servientem, solummodo in cibis, et in potibus,</verse><verse id="10">et variis baptismatibus, et justitiis carnis usque ad tempus correctionis impositis.</verse><verse id="11">Christus autem assistens pontifex futurorum bonorum, per amplius et perfectius tabernaculum, non manufactum, id est, non hujus creationis :</verse><verse id="12">neque per sanguinem hircorum aut vitulorum, sed per proprium sanguinem introivit semel in Sancta, æterna redemptione inventa.</verse><verse id="13">Si enim sanguis hircorum et taurorum, et cinis vitulæ aspersus inquinatos sanctificat ad emundationem carnis :</verse><verse id="14">quanto magis sanguis Christi, qui per Spiritum Sanctum semetipsum obtulit immaculatum Deo, emundabit conscientiam nostram ab operibus mortuis, ad serviendum Deo viventi ?</verse><verse id="15">Et ideo novi testamenti mediator est : ut morte intercedente, in redemptionem earum prævaricationum, quæ erant sub priori testamento, repromissionem accipiant qui vocati sunt æternæ hæreditatis.</verse><verse id="16">Ubi enim testamentum est, mors necesse est intercedat testatoris.</verse><verse id="17">Testamentum enim in mortuis confirmatum est : alioquin nondum valet, dum vivit qui testatus est.</verse><verse id="18">Unde nec primum quidem sine sanguine dedicatum est.</verse><verse id="19">Lecto enim omni mandato legis a Moyse universo populo, accipiens sanguinem vitulorum et hircorum cum aqua, et lana coccinea, et hyssopo, ipsum quoque librum, et omnem populum aspersit,</verse><verse id="20">dicens : Hic sanguis testamenti, quod mandavit ad vos Deus.</verse><verse id="21">Etiam tabernaculum et omnia vasa ministerii sanguine similiter aspersit.</verse><verse id="22">Et omnia pene in sanguine secundum legem mundantur : et sine sanguinis effusione non fit remissio.</verse><verse id="23">Necesse est ergo exemplaria quidem cælestium his mundari : ipsa autem cælestia melioribus hostiis quam istis.</verse><verse id="24">Non enim in manufacta Sancta Jesus introivit exemplaria verorum : sed in ipsum cælum, ut appareat nunc vultui Dei pro nobis :</verse><verse id="25">neque ut sæpe offerat semetipsum, quemadmodum pontifex intrat in Sancta per singulos annos in sanguine alieno :</verse><verse id="26">alioquin oportebat eum frequenter pati ab origine mundi : nunc autem semel in consummatione sæculorum, ad destitutionem peccati, per hostiam suam apparuit.</verse><verse id="27">Et quemadmodum statutum est hominibus semel mori, post hoc autem judicium :</verse><verse id="28">sic et Christus semel oblatus est ad multorum exhaurienda peccata : secundo sine peccato apparebit exspectantibus se, in salutem.</verse></chapter><chapter id="10"><verse id="1">Umbram enim habens lex futurorum bonorum, non ipsam imaginem rerum : per singulos annos, eisdem ipsis hostiis quas offerunt indesinenter, numquam potest accedentes perfectos facere :</verse><verse id="2">alioquin cessassent offerri : ideo quod nullam haberent ultra conscientiam peccati, cultores semel mundati :</verse><verse id="3">sed in ipsis commemoratio peccatorum per singulos annos fit.</verse><verse id="4">Impossibile enim est sanguine taurorum et hircorum auferri peccata.</verse><verse id="5">Ideo ingrediens mundum dicit : Hostiam et oblationem noluisti : corpus autem aptasti mihi :</verse><verse id="6">holocautomata pro peccato non tibi placuerunt.</verse><verse id="7">Tunc dixi : Ecce venio : in capite libri scriptum est de me : Ut faciam, Deus, voluntatem tuam.</verse><verse id="8">Superius dicens : Quia hostias, et oblationes, et holocautomata pro peccato noluisti, nec placita sunt tibi, quæ secundum legem offeruntur,</verse><verse id="9">tunc dixi : Ecce venio, ut faciam, Deus, voluntatem tuam : aufert primum, ut sequens statuat.</verse><verse id="10">In qua voluntate sanctificati sumus per oblationem corporis Jesu Christi semel.</verse><verse id="11">Et omnis quidem sacerdos præsto est quotidie ministrans, et easdem sæpe offerens hostias, quæ numquam possunt auferre peccata :</verse><verse id="12">hic autem unam pro peccatis offerens hostiam, in sempiternum sedet in dextera Dei,</verse><verse id="13">de cetero exspectans donec ponantur inimici ejus scabellum pedum ejus.</verse><verse id="14">Una enim oblatione, consummavit in sempiternum sanctificatos.</verse><verse id="15">Contestatur autem nos et Spiritus Sanctus. Postquam enim dixit :</verse><verse id="16">Hoc autem testamentum, quod testabor ad illos post dies illos, dicit Dominus, dando leges meas in cordibus eorum, et in mentibus eorum superscribam eas :</verse><verse id="17">et peccatorum, et iniquitatum eorum jam non recordabor amplius.</verse><verse id="18">Ubi autem horum remissio : jam non est oblatio pro peccato.</verse><verse id="19">Habentes itaque, fratres, fiduciam in introitu sanctorum in sanguine Christi,</verse><verse id="20">quam initiavit nobis viam novam, et viventem per velamen, id est, carnem suam,</verse><verse id="21">et sacerdotem magnum super domum Dei :</verse><verse id="22">accedamus cum vero corde in plenitudine fidei, aspersi corda a conscientia mala, et abluti corpus aqua munda,</verse><verse id="23">teneamus spei nostræ confessionem indeclinabilem (fidelis enim est qui repromisit),</verse><verse id="24">et consideremus invicem in provocationem caritatis, et bonorum operum :</verse><verse id="25">non deserentes collectionem nostram, sicut consuetudinis est quibusdam, sed consolantes, et tanto magis quanto videritis appropinquantem diem.</verse><verse id="26">Voluntarie enim peccantibus nobis post acceptam notitiam veritatis, jam non relinquitur pro peccatis hostia,</verse><verse id="27">terribilis autem quædam exspectatio judicii, et ignis æmulatio, quæ consumptura est adversarios.</verse><verse id="28">Irritam quis faciens legem Moysi, sine ulla miseratione duobus vel tribus testibus moritur :</verse><verse id="29">quanto magis putatis deteriora mereri supplicia qui Filium Dei conculcaverit, et sanguinem testamenti pollutum duxerit, in quo sanctificatus est, et spiritui gratiæ contumeliam fecerit ?</verse><verse id="30">Scimus enim qui dixit : Mihi vindicta, et ego retribuam. Et iterum : Quia judicabit Dominus populum suum.</verse><verse id="31">Horrendum est incidere in manus Dei viventis.</verse><verse id="32">Rememoramini autem pristinos dies, in quibus illuminati, magnum certamen sustinuistis passionum :</verse><verse id="33">et in altero quidem opprobriis et tribulationibus spectaculum facti : in altero autem socii taliter conversantium effecti.</verse><verse id="34">Nam et vinctis compassi estis, et rapinam bonorum vestrorum cum gaudio suscepistis, cognoscentes vos habere meliorem et manentem substantiam.</verse><verse id="35">Nolite itaque amittere confidentiam vestram, quæ magnam habet remunerationem.</verse><verse id="36">Patientia enim vobis necessaria est : ut voluntatem Dei facientes, reportetis promissionem.</verse><verse id="37">Adhuc enim modicum aliquantulum, qui venturus est, veniet, et non tardabit.</verse><verse id="38">Justus autem meus ex fide vivit : quod si subtraxerit se, non placebit animæ meæ.</verse><verse id="39">Nos autem non sumus subtractionis filii in perditionem, sed fidei in acquisitionem animæ.</verse></chapter><chapter id="11"><verse id="1">Est autem fides sperandarum substantia rerum, argumentum non apparentium.</verse><verse id="2">In hac enim testimonium consecuti sunt senes.</verse><verse id="3">Fide intelligimus aptata esse sæcula verbo Dei : ut ex invisibilibus visibilia fierent.</verse><verse id="4">Fide plurimam hostiam Abel, quam Cain, obtulit Deo, per quam testimonium consecutus est esse justus, testimonium perhibente muneribus ejus Deo, et per illam defunctus adhuc loquitur.</verse><verse id="5">Fide Henoch translatus est ne videret mortem, et non inveniebatur, quia transtulit illum Deus : ante translationem enim testimonium habuit placuisse Deo.</verse><verse id="6">Sine fide autem impossibile est placere Deo. Credere enim oportet accedentem ad Deum quia est, et inquirentibus se remunerator sit.</verse><verse id="7">Fide Noë responso accepto de iis quæ adhuc non videbantur, metuens aptavit arcam in salutem domus suæ, per quam damnavit mundum : et justitiæ, quæ per fidem est, hæres est institutus.</verse><verse id="8">Fide qui vocatur Abraham obedivit in locum exire, quem accepturus erat in hæreditatem : et exiit, nesciens quo iret.</verse><verse id="9">Fide demoratus est in terra repromissionis, tamquam in aliena, in casulis habitando cum Isaac et Jacob cohæredibus repromissionis ejusdem.</verse><verse id="10">Exspectabat enim fundamenta habentem civitatem : cujus artifex et conditor Deus.</verse><verse id="11">Fide et ipsa Sara sterilis virtutem in conceptionem seminis accepit, etiam præter tempus ætatis : quoniam fidelem credidit esse eum qui repromiserat.</verse><verse id="12">Propter quod et ab uno orti sunt (et hoc emortuo) tamquam sidera cæli in multitudinem, et sicut arena, quæ est ad oram maris, innumerabilis.</verse><verse id="13">Juxta fidem defuncti sunt omnes isti, non acceptis repromissionibus, sed a longe eas aspicientes, et salutantes, et confitentes quia peregrini et hospites sunt super terram.</verse><verse id="14">Qui enim hæc dicunt, significant se patriam inquirere.</verse><verse id="15">Et si quidem ipsius meminissent de qua exierunt, habebant utique tempus revertendi :</verse><verse id="16">nunc autem meliorem appetunt, id est, cælestem. Ideo non confunditur Deus vocari Deus eorum : paravit enim illis civitatem.</verse><verse id="17">Fide obtulit Abraham Isaac, cum tentaretur, et unigenitum offerebat, qui susceperat repromissiones :</verse><verse id="18">ad quem dictum est : Quia in Isaac vocabitur tibi semen :</verse><verse id="19">arbitrans quia et a mortuis suscitare potens est Deus : unde eum et in parabolam accepit.</verse><verse id="20">Fide et de futuris benedixit Isaac Jacob et Esau.</verse><verse id="21">Fide Jacob, moriens, singulos filiorum Joseph benedixit : et adoravit fastigium virgæ ejus.</verse><verse id="22">Fide Joseph, moriens, de profectione filiorum Israël memoratus est, et de ossibus suis mandavit.</verse><verse id="23">Fide Moyses, natus, occultatus est mensibus tribus a parentibus suis, eo quod vidissent elegantem infantem, et non timuerunt regis edictum.</verse><verse id="24">Fide Moyses grandis factus negavit se esse filium filiæ Pharaonis,</verse><verse id="25">magis eligens affligi cum populo Dei, quam temporalis peccati habere jucunditatem,</verse><verse id="26">majores divitias æstimans thesauro Ægyptiorum, improperium Christi : aspiciebat enim in remunerationem.</verse><verse id="27">Fide reliquit Ægyptum, non veritus animositatem regis : invisibilem enim tamquam videns sustinuit.</verse><verse id="28">Fide celebravit Pascha, et sanguinis effusionem : ne qui vastabat primitiva, tangeret eos.</verse><verse id="29">Fide transierunt mare Rubrum tamquam per aridam terram : quod experti Ægyptii, devorati sunt.</verse><verse id="30">Fide muri Jericho corruerunt, circuitu dierum septem.</verse><verse id="31">Fide Rahab meretrix non periit cum incredulis, excipiens exploratores cum pace.</verse><verse id="32">Et quid adhuc dicam ? deficiet enim me tempus enarrantem de Gedeon, Barac, Samson, Jephte, David, Samuel, et prophetis :</verse><verse id="33">qui per fidem vicerunt regna, operati sunt justitiam, adepti sunt repromissiones, obturaverunt ora leonum,</verse><verse id="34">extinxerunt impetum ignis, effugerunt aciem gladii, convaluerunt de infirmitate, fortes facti sunt in bello, castra verterunt exterorum :</verse><verse id="35">acceperunt mulieres de resurrectione mortuos suos : alii autem distenti sunt non suscipientes redemptionem ut meliorem invenirent resurrectionem.</verse><verse id="36">Alii vero ludibria, et verbera experti, insuper et vincula, et carceres :</verse><verse id="37">lapidati sunt, secti sunt, tentati sunt, in occisione gladii mortui sunt, circuierunt in melotis, in pellibus caprinis, egentes, angustiati, afflicti :</verse><verse id="38">quibus dignus non erat mundus : in solitudinibus errantes, in montibus, in speluncis, et in cavernis terræ.</verse><verse id="39">Et hi omnes testimonio fidei probati, non acceperunt repromissionem,</verse><verse id="40">Deo pro nobis melius aliquid providente, ut non sine nobis consummarentur.</verse></chapter><chapter id="12"><verse id="1">Ideoque et nos tantam habentes impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen :</verse><verse id="2">aspicientes in auctorem fidei, et consummatorem Jesum, qui proposito sibi gaudio sustinuit crucem, confusione contempta, atque in dextera sedis Dei sedet.</verse><verse id="3">Recogitate enim eum qui talem sustinuit a peccatoribus adversum semetipsum contradictionem : ut ne fatigemini, animis vestris deficientes.</verse><verse id="4">Nondum enim usque ad sanguinem restitistis, adversus peccatum repugnantes :</verse><verse id="5">et obliti estis consolationis, quæ vobis tamquam filiis loquitur, dicens : Fili mi, noli negligere disciplinam Domini : neque fatigeris dum ab eo argueris.</verse><verse id="6">Quem enim diligit Dominus, castigat : flagellat autem omnem filium, quem recipit.</verse><verse id="7">In disciplina perseverate. Tamquam filiis vobis offert se Deus : quis enim filius, quem non corripit pater ?</verse><verse id="8">quod si extra disciplinam estis, cujus participes facti sunt omnes : ergo adulteri, et non filii estis.</verse><verse id="9">Deinde patres quidem carnis nostræ, eruditores habuimus, et reverebamur eos, non multo magis obtemperabimus Patri spirituum, et vivemus ?</verse><verse id="10">Et illi quidem in tempore paucorum dierum, secundum voluntatem suam erudiebant nos : hic autem ad id quod utile est in recipiendo sanctificationem ejus.</verse><verse id="11">Omnis autem disciplina in præsenti quidem videtur non esse gaudii, sed mœroris : postea autem fructum pacatissimum exercitatis per eam, reddet justitiæ.</verse><verse id="12">Propter quod remissas manus, et soluta genua erigite,</verse><verse id="13">et gressus rectos facite pedibus vestris : ut non claudicans quis erret, magis autem sanetur.</verse><verse id="14">Pacem sequimini cum omnibus, et sanctimoniam, sine qua nemo videbit Deum :</verse><verse id="15">contemplantes nequis desit gratiæ Dei : ne qua radix amaritudinis sursum germinans impediat, et per illam inquinentur multi.</verse><verse id="16">Ne quis fornicator, aut profanus ut Esau : qui propter unam escam vendidit primitiva sua :</verse><verse id="17">scitote enim quoniam et postea cupiens hæreditare benedictionem, reprobatus est : non enim invenit pœnitentiæ locum, quamquam cum lacrimis inquisisset eam.</verse><verse id="18">Non enim accessistis ad tractabilem montem, et accensibilem ignem, et turbinem, et caliginem, et procellam,</verse><verse id="19">et tubæ sonum, et vocem verborum, quam qui audierunt, excusaverunt se, ne eis fieret verbum.</verse><verse id="20">Non enim portabant quod dicebatur : Et si bestia tetigerit montem, lapidabitur.</verse><verse id="21">Et ita terribile erat quod videbatur. Moyses dixit : Exterritus sum, et tremebundus.</verse><verse id="22">Sed accessistis ad Sion montem, et civitatem Dei viventis, Jerusalem cælestem, et multorum millium angelorum frequentiam,</verse><verse id="23">et ecclesiam primitivorum, qui conscripti sunt in cælis, et judicem omnium Deum, et spiritus justorum perfectorum,</verse><verse id="24">et testamenti novi mediatorem Jesum, et sanguinis aspersionem melius loquentem quam Abel.</verse><verse id="25">Videte ne recusetis loquentem. Si enim illi non effugerunt, recusantes eum, qui super terram loquebatur : multo magis nos, qui de cælis loquentem nobis avertimus.</verse><verse id="26">Cujus vox movit terram tunc : nunc autem repromittit, dicens : Adhuc semel, et ego movebo non solum terram, sed et cælum.</verse><verse id="27">Quod autem, Adhuc semel, dicit : declarat mobilium translationem tamquam factorum, ut maneant ea quæ sunt immobilia.</verse><verse id="28">Itaque regnum immobile suscipientes, habemus gratiam : per quam serviamus placentes Deo, cum metu et reverentia.</verse><verse id="29">Etenim Deus noster ignis consumens est.</verse></chapter><chapter id="13"><verse id="1">Caritas fraternitatis maneat in vobis,</verse><verse id="2">et hospitalitatem nolite oblivisci : per hanc enim latuerunt quidam, angelis hospitio receptis.</verse><verse id="3">Mementote vinctorum, tamquam simul vincti : et laborantium, tamquam et ipsi in corpore morantes.</verse><verse id="4">Honorabile connubium in omnibus, et thorus immaculatus. Fornicatores enim, et adulteros judicabit Deus.</verse><verse id="5">Sint mores sine avaritia, contenti præsentibus : ipse enim dixit : Non te deseram, neque derelinquam :</verse><verse id="6">ita ut confidenter dicamus : Dominus mihi adjutor : non timebo quid faciat mihi homo.</verse><verse id="7">Mementote præpositorum vestrorum, qui vobis locuti sunt verbum Dei : quorum intuentes exitum conversationis, imitamini fidem.</verse><verse id="8">Jesus Christus heri, et hodie : ipse et in sæcula.</verse><verse id="9">Doctrinis variis et peregrinis nolite abduci. Optimum est enim gratia stabilire cor, non escis : quæ non profuerunt ambulantibus in eis.</verse><verse id="10">Habemus altare, de quo edere non habent potestatem, qui tabernaculo deserviunt.</verse><verse id="11">Quorum enim animalium infertur sanguis pro peccato in Sancta per pontificem, horum corpora cremantur extra castra.</verse><verse id="12">Propter quod et Jesus, ut sanctificaret per suum sanguinem populum, extra portam passus est.</verse><verse id="13">Exeamus igitur ad eum extra castra, improperium ejus portantes.</verse><verse id="14">Non enim habemus hic manentem civitatem, sed futuram inquirimus.</verse><verse id="15">Per ipsum ergo offeramus hostiam laudis semper Deo, id est, fructum labiorum confitentium nomini ejus.</verse><verse id="16">Beneficentiæ autem et communionis nolite oblivisci : talibus enim hostiis promeretur Deus.</verse><verse id="17">Obedite præpositis vestris, et subjacete eis. Ipsi enim pervigilant quasi rationem pro animabus vestris reddituri, ut cum gaudio hoc faciant, et non gementes : hoc enim non expedit vobis.</verse><verse id="18">Orate pro nobis : confidimus enim quia bonam conscientiam habemus in omnibus bene volentes conversari.</verse><verse id="19">Amplius autem deprecor vos hoc facere, quo celerius restituar vobis.</verse><verse id="20">Deus autem pacis, qui eduxit de mortuis pastorem magnum ovium, in sanguine testamenti æterni, Dominum nostrum Jesum Christum,</verse><verse id="21">aptet vos in omni bono, ut faciatis ejus voluntatem : faciens in vobis quod placeat coram se per Jesum Christum : cui est gloria in sæcula sæculorum. Amen.</verse><verse id="22">Rogo autem vos fratres, ut sufferatis verbum solatii. Etenim perpaucis scripsi vobis.</verse><verse id="23">Cognoscite fratrem nostrum Timotheum dimissum : cum quo (si celerius venerit) videbo vos.</verse><verse id="24">Salutate omnes præpositos vestros, et omnes sanctos. Salutant vos de Italia fratres.</verse><verse id="25">Gratia cum omnibus vobis. Amen.</verse></chapter></book><book id="59" name="Jacobi" shortname="jas"><chapter id="1"><verse id="1">Jacobus, Dei et Domini nostri Jesu Christi servus, duodecim tribubus, quæ sunt in dispersione, salutem.</verse><verse id="2">Omne gaudium existimate fratres mei, cum in tentationes varias incideritis :</verse><verse id="3">scientes quod probatio fidei vestræ patientiam operatur.</verse><verse id="4">Patientia autem opus perfectum habet : ut sitis perfecti et integri in nullo deficientes.</verse><verse id="5">Si quis autem vestrum indiget sapientia, postulet a Deo, qui dat omnibus affluenter, et non improperat : et dabitur ei.</verse><verse id="6">Postulet autem in fide nihil hæsitans : qui enim hæsitat, similis est fluctui maris, qui a vento movetur et circumfertur :</verse><verse id="7">non ergo æstimet homo ille quod accipiat aliquid a Domino.</verse><verse id="8">Vir duplex animo inconstans est in omnibus viis suis.</verse><verse id="9">Glorietur autem frater humilis in exaltatione sua :</verse><verse id="10">dives autem in humilitate sua, quoniam sicut flos fœni transibit ;</verse><verse id="11">exortus est enim sol cum ardore, et arefecit fœnum, et flos ejus decidit, et decor vultus ejus deperiit : ita et dives in itineribus suis marcescet.</verse><verse id="12">Beatus vir qui suffert tentationem : quoniam cum probatus fuerit, accipiet coronam vitæ, quam repromisit Deus diligentibus se.</verse><verse id="13">Nemo cum tentatur, dicat quoniam a Deo tentatur : Deus enim intentator malorum est : ipse autem neminem tentat.</verse><verse id="14">Unusquisque vero tentatur a concupiscentia sua abstractus, et illectus.</verse><verse id="15">Deinde concupiscentia cum conceperit, parit peccatum : peccatum vero cum consummatum fuerit, generat mortem.</verse><verse id="16">Nolite itaque errare, fratres mei dilectissimi.</verse><verse id="17">Omne datum optimum, et omne donum perfectum desursum est, descendens a Patre luminum, apud quem non est transmutatio, nec vicissitudinis obumbratio.</verse><verse id="18">Voluntarie enim genuit nos verbo veritatis, ut simus initium aliquod creaturæ ejus.</verse><verse id="19">Scitis, fratres mei dilectissimi. Sit autem omnis homo velox ad audiendum : tardus autem ad loquendum, et tardus ad iram.</verse><verse id="20">Ira enim viri justitiam Dei non operatur.</verse><verse id="21">Propter quod abjicientes omnem immunditiam, et abundantiam malitiæ, in mansuetudine suscipite insitum verbum, quod potest salvare animas vestras.</verse><verse id="22">Estote autem factores verbi, et non auditores tantum : fallentes vosmetipsos.</verse><verse id="23">Quia si quis auditor est verbi, et non factor, hic comparabitur viro consideranti vultum nativitatis suæ in speculo :</verse><verse id="24">consideravit enim se, et abiit, et statim oblitus est qualis fuerit.</verse><verse id="25">Qui autem perspexerit in legem perfectam libertatis, et permanserit in ea, non auditor obliviosus factus, sed factor operis : hic beatus in facto suo erit.</verse><verse id="26">Si quis autem putat se religiosum esse, non refrenans linguam suam, sed seducens cor suum, hujus vana est religio.</verse><verse id="27">Religio munda et immaculata apud Deum et Patrem, hæc est : visitare pupillos et viduas in tribulatione eorum, et immaculatum se custodire ab hoc sæculo.</verse></chapter><chapter id="2"><verse id="1">Fratres mei, nolite in personarum acceptione habere fidem Domini nostri Jesu Christi gloriæ.</verse><verse id="2">Etenim si introierit in conventum vestrum vir aureum annulum habens in veste candida, introierit autem et pauper in sordido habitu,</verse><verse id="3">et intendatis in eum qui indutus est veste præclara, et dixeritis ei : Tu sede hic bene : pauperi autem dicatis : Tu sta illic ; aut sede sub scabello pedum meorum :</verse><verse id="4">nonne judicatis apud vosmetipsos, et facti estis judices cogitationum iniquarum ?</verse><verse id="5">Audite, fratres mei dilectissimi : nonne Deus elegit pauperes in hoc mundo, divites in fide, et hæredes regni, quod repromisit Deus diligentibus se ?</verse><verse id="6">vos autem exhonorastis pauperem. Nonne divites per potentiam opprimunt vos, et ipsi trahunt vos ad judicia ?</verse><verse id="7">nonne ipsi blasphemant bonum nomen, quod invocatum est super vos ?</verse><verse id="8">Si tamen legem perficitis regalem secundum Scripturas : Diliges proximum tuum sicut teipsum : bene facitis :</verse><verse id="9">si autem personas accipitis, peccatum operamini, redarguti a lege quasi transgressores.</verse><verse id="10">Quicumque autem totam legem servaverit, offendat autem in uno, factus est omnium reus.</verse><verse id="11">Qui enim dixit : Non mœchaberis, dixit et : Non occides. Quod si non mœchaberis, occides autem, factus es transgressor legis.</verse><verse id="12">Sic loquimini, et sic facite sicut per legem libertatis incipientes judicari.</verse><verse id="13">Judicium enim sine misericordia illi qui non fecit misericordiam : superexaltat autem misericordia judicium.</verse><verse id="14">Quid proderit, fratres mei, si fidem quis dicat se habere, opera autem non habeat ? numquid poterit fides salvare eum ?</verse><verse id="15">Si autem frater et soror nudi sint, et indigeant victu quotidiano,</verse><verse id="16">dicat autem aliquis ex vobis illis : Ite in pace, calefacimini et saturamini : non dederitis autem eis quæ necessaria sunt corpori, quid proderit ?</verse><verse id="17">Sic et fides, si non habeat opera, mortua est in semetipsa.</verse><verse id="18">Sed dicet quis : Tu fidem habes, et ego opera habeo : ostende mihi fidem tuam sine operibus : et ego ostendam tibi ex operibus fidem meam.</verse><verse id="19">Tu credis quoniam unus est Deus : bene facis : et dæmones credunt, et contremiscunt.</verse><verse id="20">Vis autem scire, o homo inanis, quoniam fides sine operibus mortua est ?</verse><verse id="21">Abraham pater noster nonne ex operibus justificatus est, offerens Isaac filium suum super altare ?</verse><verse id="22">Vides quoniam fides cooperabatur operibus illius : et ex operibus fides consummata est ?</verse><verse id="23">Et suppleta est Scriptura, dicens : Credidit Abraham Deo, et reputatum est illi ad justitiam, et amicus Dei appellatus est.</verse><verse id="24">Videtis quoniam ex operibus justificatur homo, et non ex fide tantum ?</verse><verse id="25">Similiter et Rahab meretrix, nonne ex operibus justificata est, suscipiens nuntios, et alia via ejiciens ?</verse><verse id="26">Sicut enim corpus sine spiritu mortuum est, ita et fides sine operibus mortua est.</verse></chapter><chapter id="3"><verse id="1">Nolite plures magistri fieri fratres mei, scientes quoniam majus judicium sumitis.</verse><verse id="2">In multis enim offendimus omnes. Si quis in verbo non offendit, hic perfectus est vir : potest etiam freno circumducere totum corpus.</verse><verse id="3">Si autem equis frena in ora mittimus ad consentiendum nobis, et omne corpus illorum circumferimus.</verse><verse id="4">Ecce et naves, cum magnæ sint, et a ventis validis minentur, circumferuntur a modico gubernaculo ubi impetus dirigentis voluerit.</verse><verse id="5">Ita et lingua modicum quidem membrum est, et magna exaltat. Ecce quantus ignis quam magnam silvam incendit !</verse><verse id="6">Et lingua ignis est, universitas iniquitatis. Lingua constituitur in membris nostris, quæ maculat totum corpus, et inflammat rotam nativitatis nostræ inflammata a gehenna.</verse><verse id="7">Omnis enim natura bestiarum, et volucrum, et serpentium, et ceterorum domantur, et domita sunt a natura humana :</verse><verse id="8">linguam autem nullus hominum domare potest : inquietum malum, plena veneno mortifero.</verse><verse id="9">In ipsa benedicimus Deum et Patrem : et in ipsa maledicimus homines, qui ad similitudinem Dei facti sunt.</verse><verse id="10">Ex ipso ore procedit benedictio et maledictio. Non oportet, fratres mei, hæc ita fieri.</verse><verse id="11">Numquid fons de eodem foramine emanat dulcem et amaram aquam ?</verse><verse id="12">Numquid potest, fratres mei, ficus uvas facere, aut vitis ficus ? Sic neque salsa dulcem potest facere aquam.</verse><verse id="13">Quis sapiens et disciplinatus inter vos ? Ostendat ex bona conversatione operationem suam in mansuetudine sapientiæ.</verse><verse id="14">Quod si zelum amarum habetis, et contentiones sint in cordibus vestris : nolite gloriari, et mendaces esse adversus veritatem :</verse><verse id="15">non est enim ista sapientia desursum descendens : sed terrena, animalis, diabolica.</verse><verse id="16">Ubi enim zelus et contentio, ibi inconstantia et omne opus pravum.</verse><verse id="17">Quæ autem desursum est sapientia, primum quidem pudica est, deinde pacifica, modesta, suadibilis, bonus consentiens, plena misericordia et fructibus bonis, non judicans, sine simulatione.</verse><verse id="18">Fructus autem justitiæ, in pace seminatur, facientibus pacem.</verse></chapter><chapter id="4"><verse id="1">Unde bella et lites in vobis ? nonne hinc : ex concupiscentiis vestris, quæ militant in membris vestris ?</verse><verse id="2">concupiscitis, et non habetis : occiditis, et zelatis : et non potestis adipisci : litigatis, et belligeratis, et non habetis, propter quod non postulatis.</verse><verse id="3">Petitis, et non accipitis : eo quod male petatis : ut in concupiscentiis vestris insumatis.</verse><verse id="4">Adulteri, nescitis quia amicitia hujus mundi inimica est Dei ? quicumque ergo voluerit amicus esse sæculi hujus, inimicus Dei constituitur.</verse><verse id="5">An putatis quia inaniter Scriptura dicat : Ad invidiam concupiscit spiritus qui habitat in vobis ?</verse><verse id="6">majorem autem dat gratiam. Propter quod dicit : Deus superbis resistit, humilibus autem dat gratiam.</verse><verse id="7">Subditi ergo estote Deo, resistite autem diabolo, et fugiet a vobis.</verse><verse id="8">Appropinquate Deo, et appropinquabit vobis. Emundate manus, peccatores : et purificate corda, duplices animo.</verse><verse id="9">Miseri estote, et lugete, et plorate : risus vester in luctum convertatur, et gaudium in mœrorem.</verse><verse id="10">Humiliamini in conspectu Domini, et exaltabit vos.</verse><verse id="11">Nolite detrahere alterutrum fratres. Qui detrahit fratri, aut qui judicat fratrem suum, detrahit legi, et judicat legem. Si autem judicas legem, non es factor legis, sed judex.</verse><verse id="12">Unus est legislator et judex, qui potest perdere et liberare.</verse><verse id="13">Tu autem quis es, qui judicas proximum ? Ecce nunc qui dicitis : Hodie, aut crastino ibimus in illam civitatem, et faciemus ibi quidem annum, et mercabimur, et lucrum faciemus :</verse><verse id="14">qui ignoratis quid erit in crastino.</verse><verse id="15">Quæ est enim vita vestra ? vapor est ad modicum parens, et deinceps exterminabitur ; pro eo ut dicatis : Si Dominus voluerit. Et : Si vixerimus, faciemus hoc, aut illud.</verse><verse id="16">Nunc autem exsultatis in superbiis vestris. Omnis exsultatio talis, maligna est.</verse><verse id="17">Scienti igitur bonum facere, et non facienti, peccatum est illi.</verse></chapter><chapter id="5"><verse id="1">Agite nunc divites, plorate ululantes in miseriis vestris, quæ advenient vobis.</verse><verse id="2">Divitiæ vestræ putrefactæ sunt, et vestimenta vestra a tineis comesta sunt.</verse><verse id="3">Aurum et argentum vestrum æruginavit : et ærugo eorum in testimonium vobis erit, et manducabit carnes vestras sicut ignis. Thesaurizastis vobis iram in novissimis diebus.</verse><verse id="4">Ecce merces operariorum, qui messuerunt regiones vestras, quæ fraudata est a vobis, clamat : et clamor eorum in aures Domini sabbaoth introivit.</verse><verse id="5">Epulati estis super terram, et in luxuriis enutristis corda vestra in die occisionis.</verse><verse id="6">Addixistis, et occidistis justum, et non resistit vobis.</verse><verse id="7">Patientes igitur estote, fratres, usque ad adventum Domini. Ecce agricola exspectat pretiosum fructum terræ, patienter ferens donec accipiat temporaneum et serotinum.</verse><verse id="8">Patientes igitur estote et vos, et confirmate corda vestra : quoniam adventus Domini appropinquavit.</verse><verse id="9">Nolite ingemiscere, fratres, in alterutrum, ut non judicemini. Ecce judex ante januam assistit.</verse><verse id="10">Exemplum accipite, fratres, exitus mali, laboris, et patientiæ, prophetas qui locuti sunt in nomine Domini.</verse><verse id="11">Ecce beatificamus eos qui sustinuerunt. Sufferentiam Job audistis, et finem Domini vidistis, quoniam misericors Dominus est, et miserator.</verse><verse id="12">Ante omnia autem, fratres mei, nolite jurare, neque per cælum, neque per terram, neque aliud quodcumque juramentum. Sit autem sermo vester : Est, est : Non, non : ut non sub judicio decidatis.</verse><verse id="13">Tristatur aliquis vestrum ? oret. Æquo animo est ? psallat.</verse><verse id="14">Infirmatur quis in vobis ? inducat presbyteros ecclesiæ, et orent super eum, ungentes eum oleo in nomine Domini :</verse><verse id="15">et oratio fidei salvabit infirmum, et alleviabit eum Dominus : et si in peccatis sit, remittentur ei.</verse><verse id="16">Confitemini ergo alterutrum peccata vestra, et orate pro invicem ut salvemini : multum enim valet deprecatio justi assidua.</verse><verse id="17">Elias homo erat similis nobis passibilis : et oratione oravit ut non plueret super terram, et non pluit annos tres, et menses sex.</verse><verse id="18">Et rursum oravit : et cælum dedit pluviam, et terra dedit fructum suum.</verse><verse id="19">Fratres mei, si quis ex vobis erraverit a veritate, et converterit quis eum :</verse><verse id="20">scire debet quoniam qui converti fecerit peccatorem ab errore viæ suæ, salvabit animam ejus a morte, et operiet multitudinem peccatorum.</verse></chapter></book><book id="60" name="1 Petri" shortname="1pe"><chapter id="1"><verse id="1">Adam, Seth, Enos,</verse><verse id="2">Cainan, Malaleel, Jared,</verse><verse id="3">Henoch, Mathusale, Lamech,</verse><verse id="4">Noë, Sem, Cham, et Japtheth.</verse><verse id="5">Filii Japheth : Gomer, et Magog, et Madai, et Javan, Thubal, Mosoch, Thiras.</verse><verse id="6">Porro filii Gomer : Ascenez, et Riphath, et Thogorma.</verse><verse id="7">Filii autem Javan : Elisa et Tharsis, Cethim et Dodanim.</verse><verse id="8">Filii Cham : Chus, et Mesraim, et Phut, et Chanaan.</verse><verse id="9">Filii autem Chus : Saba, et Hevila, Sabatha, et Regma, et Sabathacha. Porro filii Regma : Saba, et Dadan.</verse><verse id="10">Chus autem genuit Nemrod : iste cœpit esse potens in terra.</verse><verse id="11">Mesraim vero genuit Ludim, et Anamim, et Laabim, et Nephtuim,</verse><verse id="12">Phetrusim quoque, et Casluim : de quibus egressi sunt Philisthiim, et Caphtorim.</verse><verse id="13">Chanaan vero genuit Sidonem primogenitum suum, Hethæum quoque,</verse><verse id="14">et Jebusæum, et Amorrhæum, et Gergesæum,</verse><verse id="15">Hevæumque et Aracæum, et Sinæum.</verse><verse id="16">Aradium quoque, et Samaræum, et Hamathæum.</verse><verse id="17">Filii Sem : Ælam, et Assur, et Arphaxad, et Lud, et Aram, et Hus, et Hul, et Gether, et Mosoch.</verse><verse id="18">Arphaxad autem genuit Sale, qui et ipse genuit Heber.</verse><verse id="19">Porro Heber nati sunt duo filii : nomen uni Phaleg, quia in diebus ejus divisa est terra ; et nomen fratris ejus Jectan.</verse><verse id="20">Jectan autem genuit Elmodad, et Saleph, et Asarmoth, et Jare,</verse><verse id="21">Adoram quoque, et Huzal, et Decla,</verse><verse id="22">Hebal etiam, et Abimaël, et Saba, necnon</verse><verse id="23">et Ophir, et Hevila, et Jobab : omnes isti filii Jectan.</verse><verse id="24">Sem, Arphaxad, Sale,</verse><verse id="25">Heber, Phaleg, Ragau,</verse></chapter><chapter id="2"><verse id="1">Filii autem Israël : Ruben, Simeon, Levi, Juda, Issachar, et Zabulon,</verse><verse id="2">Dan, Joseph, Benjamin, Nephthali, Gad, et Aser.</verse><verse id="3">Filii Juda : Her, Onan, et Sela : hi tres nati sunt ei de filia Sue Chananitide. Fuit autem Her primogenitus Juda malus coram Domino, et occidit eum.</verse><verse id="4">Thamar autem nurus ejus peperit ei Phares et Zara : omnes ergo filii Juda, quinque.</verse><verse id="5">Filii autem Phares : Hesron et Hamul.</verse><verse id="6">Filii quoque Zaræ : Zamri, et Ethan, et Eman, Chalchal quoque, et Dara, simul quinque.</verse><verse id="7">Filii Charmi : Achar, qui turbavit Israël, et peccavit in furto anathematis.</verse><verse id="8">Filii Ethan : Azarias.</verse><verse id="9">Filii autem Hesron qui nati sunt ei : Jerameel, et Ram, et Calubi.</verse><verse id="10">Porro Ram genuit Aminadab. Aminadab autem genuit Nahasson, principem filiorum Juda.</verse><verse id="11">Nahasson quoque genuit Salma, de quo ortus est Booz.</verse><verse id="12">Booz vero genuit Obed, qui et ipse genuit Isai.</verse><verse id="13">Isai autem genuit primogenitum Eliab, secundum Abinadab, tertium Simmaa,</verse><verse id="14">quartum Nathanaël, quintum Raddai,</verse><verse id="15">sextum Asom, septimum David.</verse><verse id="16">Quorum sorores fuerunt Sarvia et Abigail. Filii Sarviæ : Abisai, Joab, et Asaël, tres.</verse><verse id="17">Abigail autem genuit Amasa, cujus pater fuit Jether Ismahelites.</verse><verse id="18">Caleb vero filius Hesron accepit uxorem nomine Azuba, de qua genuit Jerioth : fueruntque filii ejus Jaser, et Sobab, et Ardon.</verse><verse id="19">Cumque mortua fuisset Azuba, accepit uxorem Caleb Ephratha, quæ peperit ei Hur.</verse><verse id="20">Porro Hur genuit Uri, et Uri genuit Bezeleel.</verse><verse id="21">Post hæc ingressus est Hesron ad filiam Machir patris Galaad, et accepit eam cum esset annorum sexaginta : quæ peperit ei Segub.</verse><verse id="22">Sed et Segub genuit Jair, et possedit viginti tres civitates in terra Galaad.</verse><verse id="23">Cepitque Gessur et Aram oppida Jair, et Canath, et viculos ejus sexaginta civitatum : omnes isti filii Machir patris Galaad.</verse><verse id="24">Cum autem mortuus esset Hesron, ingressus est Caleb ad Ephratha. Habuit quoque Hesron uxorem Abia, quæ peperit ei Assur patrem Thecuæ.</verse><verse id="25">Nati sunt autem filii Jerameel primogeniti Hesron, Ram primogenitus ejus, et Buna, et Aram, et Asom, et Achia.</verse></chapter><chapter id="3"><verse id="1">David vero hos habuit filios, qui ei nati sunt in Hebron : primogenitum Amnon ex Achinoam Jezrahelitide, secundum Daniel de Abigail Carmelitide,</verse><verse id="2">tertium Absalom filium Maacha filiæ Tholmai regis Gessur, quartum Adoniam filium Aggith,</verse><verse id="3">quintum Saphathiam ex Abital, sextum Jethraham de Egla uxore sua.</verse><verse id="4">Sex ergo nati sunt ei in Hebron, ubi regnavit septem annis et sex mensibus. Triginta autem et tribus annis regnavit in Jerusalem.</verse><verse id="5">Porro in Jerusalem nati sunt ei filii, Simmaa, et Sobab, et Nathan, et Salomon, quatuor de Bethsabee filia Ammiel :</verse><verse id="6">Jebaar quoque et Elisama,</verse><verse id="7">et Eliphaleth, et Noge, et Nepheg, et Japhia,</verse><verse id="8">necnon Elisama, et Eliada, et Elipheleth, novem :</verse><verse id="9">omnes hi, filii David absque filiis concubinarum : habueruntque sororem Thamar.</verse><verse id="10">Filius autem Salomonis, Roboam : cujus Abia filius genuit Asa. De hoc quoque natus est Josaphat,</verse><verse id="11">pater Joram : qui Joram genuit Ochoziam, ex quo ortus est Joas :</verse><verse id="12">et hujus Amasias filius genuit Azariam. Porro Azariæ filius Joatham</verse><verse id="13">procreavit Achaz patrem Ezechiæ, de quo natus est Manasses.</verse><verse id="14">Sed et Manasses genuit Amon patrem Josiæ.</verse><verse id="15">Filii autem Josiæ fuerunt : primogenitus Johanan, secundus Joakim, tertius Sedecias, quartus Sellum.</verse><verse id="16">De Joakim natus est Jechonias, et Sedecias.</verse><verse id="17">Filii Jechoniæ fuerunt : Asir, Salathiel,</verse><verse id="18">Melchiram, Phadaia, Senneser, et Jecemia, Sama, et Nadabia.</verse><verse id="19">De Phadaia orti sunt Zorobabel et Semei. Zorobabel genuit Mosollam, Hananiam, et Salomith sororem eorum :</verse><verse id="20">Hasaban quoque, et Ohol, et Barachian, et Hasadian, Josabhesed, quinque.</verse><verse id="21">Filius autem Hananiæ, Phaltias pater Jeseiæ, cujus filius Raphaia : hujus quoque filius, Arnan, de quo natus est Obdia, cujus filius fuit Sechenias.</verse><verse id="22">Filius Secheniæ, Semeia : cujus filii Hattus, et Jegaal, et Baria, et Naaria, et Saphat, sex numero.</verse></chapter><chapter id="4"><verse id="1">Filii Juda : Phares, Hesron, et Charmi, et Hur, et Sobal.</verse><verse id="2">Raia vero filius Sobal genuit Jahath, de quo nati sunt Ahumai, et Laad : hæ cognationes Sarathi.</verse><verse id="3">Ista quoque stirps Etam : Jezrahel, et Jesema, et Jedebos. Nomen quoque sororis eorum, Asalelphuni.</verse><verse id="4">Phanuel autem pater Gedor, et Ezer pater Hosa : isti sunt filii Hur primogeniti Ephratha patris Bethlehem.</verse><verse id="5">Assur vero patri Thecuæ erant duæ uxores, Halaa et Naara.</verse><verse id="6">Peperit autem ei Naara, Oozam, et Hepher, et Themani, et Ahasthari : isti sunt filii Naara.</verse><verse id="7">Porro filii Halaa, Sereth, Isaar et Ethnan.</verse><verse id="8">Cos autem genuit Anob, et Soboba, et cognationem Aharehel filii Arum.</verse><verse id="9">Fuit autem Jabes inclytus præ fratribus suis, et mater ejus vocavit nomen illius Jabes, dicens : Quia peperi eum in dolore.</verse><verse id="10">Invocavit vero Jabes Deum Israël, dicens : Si benedicens benedixeris mihi, et dilataveris terminos meos, et fuerit manus tua mecum, et feceris me a malitia non opprimi. Et præstitit Deus quæ precatus est.</verse><verse id="11">Caleb autem frater Sua genuit Mahir, qui fuit pater Esthon.</verse><verse id="12">Porro Esthon genuit Bethrapha, et Phesse, et Tehinna patrem urbis Naas : hi sunt viri Recha.</verse><verse id="13">Filii autem Cenez, Othoniel, et Saraia. Porro filii Othoniel, Hathath, et Maonathi.</verse><verse id="14">Maonathi genuit Ophra, Saraia autem genuit Joab patrem Vallis artificum : ibi quippe artifices erant.</verse><verse id="15">Filii vero Caleb filii Jephone, Hir, et Ela, et Naham. Filii quoque Ela : Cenez.</verse><verse id="16">Filii quoque Jaleleel : Ziph, et Zipha, Thiria, et Asraël.</verse><verse id="17">Et filii Ezra, Jether, et Mered, et Epher, et Jalon, genuitque Mariam, et Sammai, et Jesba patrem Esthamo.</verse><verse id="18">Uxor quoque ejus Judaia, peperit Jared patrem Gedor, et Heber patrem Socho, et Icuthiel patrem Zanoë : hi autem filii Bethiæ filiæ Pharaonis, quam accepit Mered.</verse><verse id="19">Et filii uxoris Odaiæ sororis Naham patris Ceila, Garmi, et Esthamo, qui fuit de Machathi.</verse></chapter><chapter id="5"><verse id="1">Filii quoque Ruben primogeniti Israël. (Ipse quippe fuit primogenitus ejus : sed cum violasset thorum patris sui, data sunt primogenita ejus filiis Joseph filii Israël, et non est ille reputatus in primogenitum.</verse><verse id="2">Porro Judas, qui erat fortissimus inter fratres suos, de stirpe ejus principes germinati sunt : primogenita autem reputata sunt Joseph.)</verse><verse id="3">Filii ergo Ruben primogeniti Israël : Enoch, et Phallu, Esron, et Carmi.</verse><verse id="4">Filii Joël : Samia filius ejus, Gog filius ejus, Semei filius ejus,</verse><verse id="5">Micha filius ejus, Reia filius ejus, Baal filius ejus,</verse><verse id="6">Beera filius ejus, quem captivum duxit Thelgathphalnasar rex Assyriorum, et fuit princeps in tribu Ruben.</verse><verse id="7">Fratres autem ejus, et universa cognatio ejus, quando numerabantur per familias suas, habuerunt principes Jehiel, et Zachariam.</verse><verse id="8">Porro Bala filius Azaz filii Samma filii Joël, ipse habitavit in Aroër usque ad Nebo, et Beelmeon.</verse><verse id="9">Contra orientalem quoque plagam habitavit usque ad introitum eremi, et flumen Euphraten. Multum quippe jumentorum numerum possidebant in terra Galaad.</verse><verse id="10">In diebus autem Saul præliati sunt contra Agareos, et interfecerunt illos, habitaveruntque pro eis in tabernaculis eorum, in omni plaga quæ respicit ad orientem Galaad.</verse><verse id="11">Filii vero Gad e regione eorum habitaverunt in terra Basan usque Selcha :</verse><verse id="12">Joël in capite, et Saphan secundus : Janai autem et Saphat in Basan.</verse><verse id="13">Fratres vero eorum secundum domos cognationum suarum, Michaël, et Mosollam, et Sebe, et Jorai, et Jachan, et Zie, et Heber, septem.</verse><verse id="14">Hi filii Abihail, filii Huri, filii Jara, filii Galaad, filii Michaël, filii Jesesi, filii Jeddo, filii Buz.</verse></chapter><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/><chapter id="17"/><chapter id="18"/><chapter id="19"/><chapter id="20"/><chapter id="21"/><chapter id="22"/><chapter id="23"/><chapter id="24"/><chapter id="25"/><chapter id="26"/><chapter id="27"/><chapter id="28"/><chapter id="29"/></book><book id="61" name="2 Petri" shortname="2pe"><chapter id="1"><verse id="1">Confortatus est ergo Salomon filius David in regno suo, et Dominus Deus ejus erat cum eo, et magnificavit eum in excelsum.</verse><verse id="2">Præcepitque Salomon universo Israëli, tribunis, et centurionibus, et ducibus, et judicibus omnis Israël, et principibus familiarum :</verse><verse id="3">et abiit cum universa multitudine in excelsum Gabaon, ubi erat tabernaculum fœderis Dei, quod fecit Moyses famulus Dei in solitudine.</verse><verse id="4">Arcam autem Dei adduxerat David de Cariathiarim in locum quem præparaverat ei, et ubi fixerat illi tabernaculum, hoc est, in Jerusalem.</verse><verse id="5">Altare quoque æneum quod fabricatus fuerat Beseleel filius Uri filii Hur, ibi erat coram tabernaculo Domini : quod et requisivit Salomon, et omnis ecclesia.</verse><verse id="6">Ascenditque Salomon ad altare æneum, coram tabernaculo fœderis Domini, et obtulit in eo mille hostias.</verse><verse id="7">Ecce autem in ipsa nocte apparuit ei Deus, dicens : Postula quod vis, ut dem tibi.</verse><verse id="8">Dixitque Salomon Deo : Tu fecisti cum David patre meo misericordiam magnam, et constituisti me regem pro eo.</verse><verse id="9">Nunc ergo Domine Deus, impleatur sermo tuus quem pollicitus es David patri meo : tu enim me fecisti regem super populum tuum multum, qui tam innumerabilis est quam pulvis terræ.</verse><verse id="10">Da mihi sapientiam et intelligentiam, ut ingrediar et egrediar coram populo tuo : quis enim potest hunc populum tuum digne, qui tam grandis est, judicare ?</verse><verse id="11">Dixit autem Deus ad Salomonem : Quia hoc magis placuit cordi tuo, et non postulasti divitias, et substantiam, et gloriam, neque animas eorum qui te oderant, sed nec dies vitæ plurimos : petisti autem sapientiam et scientiam, ut judicare possis populum meum super quem constitui te regem :</verse><verse id="12">sapientia et scientia data sunt tibi : divitias autem et substantiam et gloriam dabo tibi, ita ut nullus in regibus nec ante te nec post te fuerit similis tui.</verse><verse id="13">Venit ergo Salomon ab excelso Gabaon in Jerusalem coram tabernaculo fœderis, et regnavit super Israël.</verse><verse id="14">Congregavitque sibi currus et equites, et facti sunt ei mille quadringenti currus, et duodecim millia equitum : et fecit eos esse in urbibus quadrigarum, et cum rege in Jerusalem.</verse><verse id="15">Præbuitque rex argentum et aurum in Jerusalem quasi lapides, et cedros quasi sycomoros quæ nascuntur in campestribus multitudine magna.</verse><verse id="16">Adducebantur autem ei equi de Ægypto et de Coa a negotiatoribus regis, qui ibant et emebant pretio,</verse><verse id="17">quadrigam equorum sexcentis argenteis, et equum centum quinquaginta : similiter de universis regnis Hethæorum, et a regibus Syriæ emptio celebrabatur.</verse></chapter><chapter id="2"><verse id="1">Decrevit autem Salomon ædificare domum nomini Domini, et palatium sibi.</verse><verse id="2">Et numeravit septuaginta millia virorum portantium humeris, et octoginta millia qui cæderent lapides in montibus, præpositosque eorum tria millia sexcentos.</verse><verse id="3">Misit quoque ad Hiram regem Tyri, dicens : Sicut egisti cum David patre meo, et misisti ei ligna cedrina ut ædificaret sibi domum, in qua et habitavit :</verse><verse id="4">sic fac mecum ut ædificem domum nomini Domini Dei mei, ut consecrem eam ad adolendum incensum coram illo, et fumiganda aromata, et ad propositionem panum sempiternam, et ad holocautomata mane, et vespere, sabbatis quoque, et neomeniis, et solemnitatibus Domini Dei nostri in sempiternum, quæ mandata sunt Israëli.</verse><verse id="5">Domus enim quam ædificare cupio, magna est : magnus est enim Deus noster super omnes deos.</verse><verse id="6">Quis ergo poterit prævalere, ut ædificet ei dignam domum ? si cælum, et cæli cælorum, capere eum nequeunt, quantus ego sum, ut possim ædificare ei domum ? sed ad hoc tantum, ut adoleatur incensum coram illo.</verse><verse id="7">Mitte ergo mihi virum eruditum, qui noverit operari in auro, et argento, ære, et ferro, purpura, coccino, et hyacintho : et qui sciat sculpere cælaturas cum his artificibus quos mecum habeo in Judæa, et Jerusalem, quos præparavit David pater meus.</verse><verse id="8">Sed et ligna cedrina mitte mihi, et arceuthina, et pinea de Libano : scio enim quod servi tui noverint cædere ligna de Libano : et erunt servi mei cum servis tuis,</verse><verse id="9">ut parentur mihi ligna plurima. Domus enim quam cupio ædificare, magna est nimis, et inclyta.</verse><verse id="10">Præterea operariis qui cæsuri sunt ligna, servis tuis, dabo in cibaria tritici coros viginti millia, et hordei coros totidem, et vini viginti millia metretas, olei quoque sata viginti millia.</verse><verse id="11">Dixit autem Hiram rex Tyri per litteras quas miserat Salomoni : Quia dilexit Dominus populum suum, idcirco te regnare fecit super eum.</verse><verse id="12">Et addidit, dicens : Benedictus Dominus Deus Israël, qui fecit cælum et terram : qui dedit David regi filium sapientem et eruditum et sensatum atque prudentem, ut ædificaret domum Domino, et palatium sibi.</verse><verse id="13">Misi ergo tibi virum prudentem et scientissimum Hiram patrem meum,</verse><verse id="14">filium mulieris de filiabus Dan, cujus pater fuit Tyrius, qui novit operari in auro, et argento, ære, et ferro, et marmore, et lignis, in purpura quoque, et hyacintho, et bysso, et coccino : et qui scit cælare omnem sculpturam, et adinvenire prudenter quodcumque in opere necessarium est cum artificibus tuis, et cum artificibus domini mei David patris tui.</verse><verse id="15">Triticum ergo, et hordeum, et oleum, et vinum, quæ pollicitus es, domine mi, mitte servis tuis.</verse><verse id="16">Nos autem cædemus ligna de Libano, quot necessaria habueris, et applicabimus ea ratibus per mare in Joppe : tuum autem erit transferre ea in Jerusalem.</verse><verse id="17">Numeravit igitur Salomon omnes viros proselytos qui erant in terra Israël, post dinumerationem quam dinumeravit David pater ejus, et inventi sunt centum quinquaginta millia, et tria millia sexcenti.</verse><verse id="18">Fecitque ex eis septuaginta millia qui humeris onera portarent, et octoginta millia qui lapides in montibus cæderent : tria autem millia et sexcentos præpositos operum populi.</verse></chapter><chapter id="3"><verse id="1">Et cœpit Salomon ædificare domum Domini in Jerusalem in monte Moria, qui demonstratus fuerat David patri ejus, in loco quem paraverat David in area Ornan Jebusæi.</verse><verse id="2">Cœpit autem ædificare mense secundo, anno quarto regni sui.</verse><verse id="3">Et hæc sunt fundamenta quæ jecit Salomon, ut ædificaret domum Dei : longitudinis cubitos in mensura prima sexaginta, latitudinis cubitos viginti.</verse><verse id="4">Porticum vero ante frontem, quæ tendebatur in longum juxta mensuram latitudinis domus, cubitorum viginti : porro altitudo centum viginti cubitorum erat : et deauravit eam intrinsecus auro mundissimo.</verse><verse id="5">Domum quoque majorem texit tabulis ligneis abiegnis, et laminas auri obrizi affixit per totum : sculpsitque in ea palmas, et quasi catenulas se invicem complectentes.</verse><verse id="6">Stravit quoque pavimentum templi pretiosissimo marmore, decore multo.</verse><verse id="7">Porro aurum erat probatissimum, de cujus laminis texit domum, et trabes ejus, et postes, et parietes, et ostia : et cælavit cherubim in parietibus.</verse><verse id="8">Fecit quoque domum Sancti sanctorum : longitudinem juxta latitudinem domus cubitorum viginti : et latitudinem similiter viginti cubitorum : et laminis aureis texit eam, quasi talentis sexcentis.</verse><verse id="9">Sed et clavos fecit aureos, ita ut singuli clavi siclos quinquagenos appenderent : cœnacula quoque texit auro.</verse><verse id="10">Fecit etiam in domo Sancti sanctorum cherubim duos, opere statuario : et texit eos auro.</verse><verse id="11">Alæ cherubim viginti cubitis extendebantur, ita ut una ala haberet cubitos quinque et tangeret parietem domus : et altera quinque cubitos habens, alam tangeret alterius cherub.</verse><verse id="12">Similiter cherub alterius ala, quinque habebat cubitos, et tangebat parietem : et ala ejus altera quinque cubitorum, alam cherub alterius contingebat.</verse><verse id="13">Igitur alæ utriusque cherubim expansæ erant et extendebantur per cubitos viginti : ipsi autem stabant erectis pedibus, et facies eorum erant versæ ad exteriorem domum.</verse><verse id="14">Fecit quoque velum ex hyacintho, purpura, cocco, et bysso : et intexuit ei cherubim.</verse><verse id="15">Ante fores etiam templi duas columnas, quæ triginta et quinque cubitos habebant altitudinis : porro capita earum, quinque cubitorum.</verse><verse id="16">Necnon et quasi catenulas in oraculo, et superposuit eas capitibus columnarum : malogranata etiam centum, quæ catenulis interposuit.</verse><verse id="17">Ipsas quoque columnas posuit in vestibulo templi, unam a dextris, et alteram a sinistris : eam quæ a dextris erat, vocavit Jachin : et quæ ad lævam, Booz.</verse></chapter><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/><chapter id="17"/><chapter id="18"/><chapter id="19"/><chapter id="20"/><chapter id="21"/><chapter id="22"/><chapter id="23"/><chapter id="24"/><chapter id="25"/><chapter id="26"/><chapter id="27"/><chapter id="28"/><chapter id="29"/><chapter id="30"/><chapter id="31"/><chapter id="32"/><chapter id="33"/><chapter id="34"/><chapter id="35"/><chapter id="36"/></book><book id="62" name="1 Ioannis" shortname="1jn"><chapter id="1"><verse id="1">Quod fuit ab initio, quod audivimus, quod vidimus oculis nostris, quod perspeximus, et manus nostræ contrectaverunt de verbo vitæ :</verse><verse id="2">et vita manifestata est, et vidimus, et testamur, et annuntiamus vobis vitam æternam, quæ erat apud Patrem, et apparuit nobis :</verse><verse id="3">quod vidimus et audivimus, annuntiamus vobis, ut et vos societatem habeatis nobiscum, et societas nostra sit cum Patre, et cum Filio ejus Jesu Christo.</verse><verse id="4">Et hæc scribimus vobis ut gaudeatis, et gaudium vestrum sit plenum.</verse><verse id="5">Et hæc est annuntiatio, quam audivimus ab eo, et annuntiamus vobis : quoniam Deus lux est, et tenebræ in eo non sunt ullæ.</verse><verse id="6">Si dixerimus quoniam societatem habemus cum eo, et in tenebris ambulamus, mentimur, et veritatem non facimus.</verse><verse id="7">Si autem in luce ambulamus sicut et ipse est in luce, societatem habemus ad invicem, et sanguis Jesu Christi, Filii ejus, emundat nos ab omni peccato.</verse><verse id="8">Si dixerimus quoniam peccatum non habemus, ipsi nos seducimus, et veritas in nobis non est.</verse><verse id="9">Si confiteamur peccata nostra : fidelis est, et justus, ut remittat nobis peccata nostra, et emundet nos ab omni iniquitate.</verse><verse id="10">Si dixerimus quoniam non peccavimus, mendacem facimus eum, et verbum ejus non est in nobis.</verse></chapter><chapter id="2"><verse id="1">Filioli mei, hæc scribo vobis, ut non peccetis. Sed et si quis peccaverit, advocatum habemus apud Patrem, Jesum Christum justum :</verse><verse id="2">et ipse est propitiatio pro peccatis nostris : non pro nostris autem tantum, sed etiam pro totius mundi.</verse><verse id="3">Et in hoc scimus quoniam cognovimus eum, si mandata ejus observemus.</verse><verse id="4">Qui dicit se nosse eum, et mandata ejus non custodit, mendax est, et in hoc veritas non est.</verse><verse id="5">Qui autem servat verbum ejus, vere in hoc caritas Dei perfecta est : et in hoc scimus quoniam in ipso sumus.</verse><verse id="6">Qui dicit se in ipso manere, debet, sicut ille ambulavit, et ipse ambulare.</verse><verse id="7">Carissimi, non mandatum novum scribo vobis, sed mandatum vetus, quod habuistis ab initio. Mandatum vetus est verbum, quod audistis.</verse><verse id="8">Iterum mandatum novum scribo vobis, quod verum est et in ipso, et in vobis : quia tenebræ transierunt, et verum lumen jam lucet.</verse><verse id="9">Qui dicit se in luce esse, et fratrem suum odit, in tenebris est usque adhuc.</verse><verse id="10">Qui diligit fratrem suum, in lumine manet, et scandalum in eo non est.</verse><verse id="11">Qui autem odit fratrem suum, in tenebris est, et in tenebris ambulat, et nescit quo eat : quia tenebræ obcæcaverunt oculos ejus.</verse><verse id="12">Scribo vobis, filioli, quoniam remittuntur vobis peccata propter nomen ejus.</verse><verse id="13">Scribo vobis, patres, quoniam cognovistis eum, qui ab initio est. Scribo vobis, adolescentes, quoniam vicistis malignum.</verse><verse id="14">Scribo vobis, infantes, quoniam cognovistis patrem. Scribo vobis juvenes, quoniam fortes estis, et verbum Dei manet in vobis, et vicistis malignum.</verse><verse id="15">Nolite diligere mundum, neque ea quæ in mundo sunt. Si quis diligit mundum, non est caritas Patris in eo :</verse><verse id="16">quoniam omne quod est in mundo, concupiscentia carnis est, et concupiscentia oculorum, et superbia vitæ : quæ non est ex Patre, sed ex mundo est.</verse><verse id="17">Et mundus transit, et concupiscentia ejus : qui autem facit voluntatem Dei manet in æternum.</verse><verse id="18">Filioli, novissima hora est : et sicut audistis quia antichristus venit, et nunc antichristi multi facti sunt ; unde scimus, quia novissima hora est.</verse><verse id="19">Ex nobis prodierunt, sed non erant ex nobis, nam, si fuissent ex nobis, permansissent utique nobiscum : sed ut manifesti sint quoniam non sunt omnes ex nobis.</verse><verse id="20">Sed vos unctionem habetis a Sancto, et nostis omnia.</verse><verse id="21">Non scripsi vobis quasi ignorantibus veritatem, sed quasi scientibus eam : et quoniam omne mendacium ex veritate non est.</verse><verse id="22">Quis est mendax, nisi is qui negat quoniam Jesus est Christus ? Hic est antichristus, qui negat Patrem, et Filium.</verse><verse id="23">Omnis qui negat Filium, nec Patrem habet : qui confitetur Filium, et Patrem habet.</verse><verse id="24">Vos quod audistis ab initio, in vobis permaneat : si in vobis permanserit quod audistis ab initio, et vos in Filio et Patre manebitis.</verse><verse id="25">Et hæc est repromissio, quam ipse pollicitus est nobis, vitam æternam.</verse><verse id="26">Hæc scripsi vobis de his, qui seducant vos.</verse><verse id="27">Et vos unctionem, quam accepistis ab eo, maneat in vobis. Et non necesse habetis ut aliquis doceat vos : sed sicut unctio ejus docet vos de omnibus, et verum est, et non est mendacium. Et sicut docuit vos : manete in eo.</verse><verse id="28">Et nunc, filioli, manete in eo : ut cum apparuerit, habeamus fiduciam, et non confundamur ab eo in adventu ejus.</verse><verse id="29">Si scitis quoniam justus est, scitote quoniam et omnis, qui facit justitiam, ex ipso natus est.</verse></chapter><chapter id="3"><verse id="1">Videte qualem caritatem dedit nobis Pater, ut filii Dei nominemur et simus. Propter hoc mundus non novit nos : quia non novit eum.</verse><verse id="2">Carissimi, nunc filii Dei sumus : et nondum apparuit quid erimus. Scimus quoniam cum apparuerit, similes ei erimus : quoniam videbimus eum sicuti est.</verse><verse id="3">Et omnis qui habet hanc spem in eo, sanctificat se, sicut et ille sanctus est.</verse><verse id="4">Omnis qui facit peccatum, et iniquitatem facit : et peccatum est iniquitas.</verse><verse id="5">Et scitis quia ille apparuit ut peccata nostra tolleret : et peccatum in eo non est.</verse><verse id="6">Omnis qui in eo manet, non peccat : et omnis qui peccat, non vidit eum, nec cognovit eum.</verse><verse id="7">Filioli, nemo vos seducat. Qui facit justitiam, justus est, sicut et ille justus est.</verse><verse id="8">Qui facit peccatum, ex diabolo est : quoniam ab initio diabolus peccat. In hoc apparuit Filius Dei, ut dissolvat opera diaboli.</verse><verse id="9">Omnis qui natus est ex Deo, peccatum non facit : quoniam semen ipsius in eo manet, et non potest peccare, quoniam ex Deo natus est.</verse><verse id="10">In hoc manifesti sunt filii Dei, et filii diaboli. Omnis qui non est justus, non est ex Deo, et qui non diligit fratrem suum :</verse><verse id="11">quoniam hæc est annuntiatio, quam audistis ab initio, ut diligatis alterutrum.</verse><verse id="12">Non sicut Cain, qui ex maligno erat, et occidit fratrem suum. Et propter quid occidit eum ? Quoniam opera ejus maligna erant : fratris autem ejus, justa.</verse><verse id="13">Nolite mirari, fratres, si odit vos mundus.</verse><verse id="14">Nos scimus quoniam translati sumus de morte ad vitam, quoniam diligimus fratres. Qui non diligit, manet in morte :</verse><verse id="15">omnis qui odit fratrem suum, homicida est. Et scitis quoniam omnis homicida non habet vitam æternam in semetipso manentem.</verse><verse id="16">In hoc cognovimus caritatem Dei, quoniam ille animam suam pro nobis posuit : et nos debemus pro fratribus animas ponere.</verse><verse id="17">Qui habuerit substantiam hujus mundi, et viderit fratrem suum necessitatem habere, et clauserit viscera sua ab eo : quomodo caritas Dei manet in eo ?</verse><verse id="18">Filioli mei, non diligamus verbo neque lingua, sed opere et veritate :</verse><verse id="19">in hoc cognoscimus quoniam ex veritate sumus : et in conspectu ejus suadebimus corda nostra.</verse><verse id="20">Quoniam si reprehenderit nos cor nostrum : major est Deus corde nostro, et novit omnia.</verse><verse id="21">Carissimi, si cor nostrum non reprehenderit nos, fiduciam habemus ad Deum :</verse><verse id="22">et quidquid petierimus, accipiemus ab eo : quoniam mandata ejus custodimus, et ea, quæ sunt placita coram eo, facimus.</verse><verse id="23">Et hoc est mandatum ejus : ut credamus in nomine Filii ejus Jesu Christi : et diligamus alterutrum, sicut dedit mandatum nobis.</verse><verse id="24">Et qui servat mandata ejus, in illo manet, et ipse in eo : et in hoc scimus quoniam manet in nobis, de Spiritu quem dedit nobis.</verse></chapter><chapter id="4"><verse id="1">Carissimi, nolite omni spiritui credere, sed probate spiritus si ex Deo sint : quoniam multi pseudoprophetæ exierunt in mundum.</verse><verse id="2">In hoc cognoscitur Spiritus Dei : omnis spiritus qui confitetur Jesum Christum in carne venisse, ex Deo est :</verse><verse id="3">et omnis spiritus qui solvit Jesum, ex Deo non est, et hic est antichristus, de quo audistis quoniam venit, et nunc jam in mundo est.</verse><verse id="4">Vos ex Deo estis filioli, et vicistis eum, quoniam major est qui in vobis est, quam qui in mundo.</verse><verse id="5">Ipsi de mundo sunt : ideo de mundo loquuntur, et mundus eos audit.</verse><verse id="6">Nos ex Deo sumus. Qui novit Deum, audit nos ; qui non est ex Deo, non audit nos : in hoc cognoscimus Spiritum veritatis, et spiritum erroris.</verse><verse id="7">Carissimi, diligamus nos invicem : quia caritas ex Deo est. Et omnis qui diligit, ex Deo natus est, et cognoscit Deum.</verse><verse id="8">Qui non diligit, non novit Deum : quoniam Deus caritas est.</verse><verse id="9">In hoc apparuit caritas Dei in nobis, quoniam Filium suum unigenitum misit Deus in mundum, ut vivamus per eum.</verse><verse id="10">In hoc est caritas : non quasi nos dilexerimus Deum, sed quoniam ipse prior dilexit nos, et misit Filium suum propitiationem pro peccatis nostris.</verse><verse id="11">Carissimi, si sic Deus dilexit nos : et nos debemus alterutrum diligere.</verse><verse id="12">Deum nemo vidit umquam. Si diligamus invicem, Deus in nobis manet, et caritas ejus in nobis perfecta est.</verse><verse id="13">In hoc cognoscimus quoniam in eo manemus, et ipse in nobis : quoniam de Spiritu suo dedit nobis.</verse><verse id="14">Et nos vidimus, et testificamur quoniam Pater misit Filium suum Salvatorem mundi.</verse><verse id="15">Quisquis confessus fuerit quoniam Jesus est Filius Dei, Deus in eo manet, et ipse in Deo.</verse><verse id="16">Et nos cognovimus, et credidimus caritati, quam habet Deus in nobis. Deus caritas est : et qui manet in caritate, in Deo manet, et Deus in eo.</verse><verse id="17">In hoc perfecta est caritas Dei nobiscum, ut fiduciam habeamus in die judicii : quia sicut ille est, et nos sumus in hoc mundo.</verse><verse id="18">Timor non est in caritate : sed perfecta caritas foras mittit timorem, quoniam timor pœnam habet : qui autem timet, non est perfectus in caritate.</verse><verse id="19">Nos ergo diligamus Deum, quoniam Deus prior dilexit nos.</verse><verse id="20">Si quis dixerit : Quoniam diligo Deum, et fratrem suum oderit, mendax est. Qui enim non diligit fratrem suum quem vidit, Deum, quem non vidit, quomodo potest diligere ?</verse><verse id="21">Et hoc mandatum habemus a Deo : ut qui diligit Deum, diligat et fratrem suum.</verse></chapter><chapter id="5"><verse id="1">Omnis qui credit quoniam Jesus est Christus, ex Deo natus est. Et omnis qui diligit eum qui genuit, diligit et eum qui natus est ex eo.</verse><verse id="2">In hoc cognoscimus quoniam diligamus natos Dei, cum Deum diligamus, et mandata ejus faciamus.</verse><verse id="3">Hæc est enim caritas Dei, ut mandata ejus custodiamus : et mandata ejus gravia non sunt.</verse><verse id="4">Quoniam omne quod natum est ex Deo, vincit mundum : et hæc est victoria, quæ vincit mundum, fides nostra.</verse><verse id="5">Quis est, qui vincit mundum, nisi qui credit quoniam Jesus est Filius Dei ?</verse><verse id="6">Hic est, qui venit per aquam et sanguinem, Jesus Christus : non in aqua solum, sed in aqua et sanguine. Et Spiritus est, qui testificatur quoniam Christus est veritas.</verse><verse id="7">Quoniam tres sunt, qui testimonium dant in cælo : Pater, Verbum, et Spiritus Sanctus : et hi tres unum sunt.</verse><verse id="8">Et tres sunt, qui testimonium dant in terra : spiritus, et aqua, et sanguis : et hi tres unum sunt.</verse><verse id="9">Si testimonium hominum accipimus, testimonium Dei majus est : quoniam hoc est testimonium Dei, quod majus est, quoniam testificatus est de Filio suo.</verse><verse id="10">Qui credit in Filium Dei, habet testimonium Dei in se. Qui non credit Filio, mendacem facit eum : quia non credit in testimonium quod testificatus est Deus de Filio suo.</verse><verse id="11">Et hoc est testimonium, quoniam vitam æternam dedit nobis Deus : et hæc vita in Filio ejus est.</verse><verse id="12">Qui habet Filium, habet vitam : qui non habet Filium, vitam non habet.</verse><verse id="13">Hæc scribo vobis ut sciatis quoniam vitam habetis æternam, qui creditis in nomine Filii Dei.</verse><verse id="14">Et hæc est fiducia, quam habemus ad eum : quia quodcumque petierimus, secundum voluntatem ejus, audit nos.</verse><verse id="15">Et scimus quia audit nos quidquid petierimus : scimus quoniam habemus petitiones quas postulamus ab eo.</verse><verse id="16">Qui scit fratrem suum peccare peccatum non ad mortem, petat, et dabitur ei vita peccanti non ad mortem. Est peccatum ad mortem : non pro illo dico ut roget quis.</verse><verse id="17">Omnis iniquitas, peccatum est : et est peccatum ad mortem.</verse><verse id="18">Scimus quia omnis qui natus est ex Deo, non peccat : sed generatio Dei conservat eum, et malignus non tangit eum.</verse><verse id="19">Scimus quoniam ex Deo sumus : et mundus totus in maligno positus est.</verse><verse id="20">Et scimus quoniam Filius Dei venit, et dedit nobis sensum ut cognoscamus verum Deum, et simus in vero Filio ejus. Hic est verus Deus, et vita æterna.</verse><verse id="21">Filioli, custodite vos a simulacris. Amen.</verse></chapter></book><book id="63" name="2 Ioannis" shortname="2jn"><chapter id="1"><verse id="1">Senior Electæ dominæ, et natis ejus, quos ego diligo in veritate, et non ego solus, sed et omnes qui cognoverunt veritatem,</verse><verse id="2">propter veritatem, quæ permanet in nobis, et nobiscum erit in æternum.</verse><verse id="3">Sit vobiscum gratia, misericordia, pax a Deo Patre, et a Christo Jesu Filio Patris in veritate, et caritate.</verse><verse id="4">Gavisus sum valde, quoniam inveni de filiis tuis ambulantes in veritate, sicut mandatum accepimus a Patre.</verse><verse id="5">Et nunc rogo te domina, non tamquam mandatum novum scribens tibi, sed quod habuimus ab initio, ut diligamus alterutrum.</verse><verse id="6">Et hæc est caritas, ut ambulemus secundum mandata ejus. Hoc est enim mandatum, ut quemadmodum audistis ab initio, in eo ambuletis.</verse><verse id="7">Quoniam multi seductores exierunt in mundum, qui non confitentur Jesum Christum venisse in carnem : hic est seductor, et antichristus.</verse><verse id="8">Videte vosmetipsos, ne perdatis quæ operati estis : sed ut mercedem plenam accipiatis.</verse><verse id="9">Omnis qui recedit, et non permanet in doctrina Christi, Deum non habet : qui permanet in doctrina, hic et Patrem et Filium habet.</verse><verse id="10">Si quis venit ad vos, et hanc doctrinam non affert, nolite recipere eum in domum, nec Ave ei dixeritis.</verse><verse id="11">Qui enim dicit illi Ave, communicat operibus ejus malignis.</verse><verse id="12">Plura habens vobis scribere, nolui per cartam et atramentum : spero enim me futurum apud vos, et os ad os loqui : ut gaudium vestrum plenum sit.</verse><verse id="13">Salutant te filii sororis tuæ Electæ.</verse></chapter></book><book id="64" name="3 Ioannis" shortname="3jn"><chapter id="1"><verse id="1">Senior Gajo carissimo, quem ego diligo in veritate.</verse><verse id="2">Carissime, de omnibus orationem facio prospere te ingredi, et valere sicut prospere agit anima tua.</verse><verse id="3">Gavisus sum valde venientibus fratribus, et testimonium perhibentibus veritati tuæ, sicut tu in veritate ambulas.</verse><verse id="4">Majorem horum non habeo gratiam, quam ut audiam filios meos in veritate ambulare.</verse><verse id="5">Carissime, fideliter facis quidquid operaris in fratres, et hoc in peregrinos,</verse><verse id="6">qui testimonium reddiderunt caritati tuæ in conspectu ecclesiæ : quos, benefaciens, deduces digne Deo.</verse><verse id="7">Pro nomine enim ejus profecti sunt, nihil accipientes a gentibus.</verse><verse id="8">Nos ergo debemus suscipere hujusmodi, ut cooperatores simus veritatis.</verse><verse id="9">Scripsissem forsitan ecclesiæ : sed is qui amat primatum gerere in eis, Diotrephes, non recipit nos :</verse><verse id="10">propter hoc si venero, commonebo ejus opera, quæ facit, verbis malignis garriens in nos : et quasi non ei ista sufficiant, neque ipse suscipit fratres : et eos qui suscipiunt, prohibet, et de ecclesia ejicit.</verse><verse id="11">Carissime, noli imitari malum, sed quod bonum est. Qui benefacit, ex Deo est : qui malefacit, non vidit Deum.</verse><verse id="12">Demetrio testimonium redditur ab omnibus, et ab ipsa veritate, sed et nos testimonium perhibemus : et nosti quoniam testimonium nostrum verum est.</verse><verse id="13">Multa habui tibi scribere : sed nolui per atramentum et calamum scribere tibi.</verse><verse id="14">Spero autem protinus te videre, et os ad os loquemur. Pax tibi. Salutant te amici. Saluta amicos nominatim.</verse></chapter></book><book id="65" name="Judæ" shortname="jud"><chapter id="1"><verse id="1">Judas Jesu Christi servus, frater autem Jacobi, his qui sunt in Deo Patre dilectis, et Christo Jesu conservatis, et vocatis.</verse><verse id="2">Misericordia vobis, et pax, et caritas adimpleatur.</verse><verse id="3">Carissimi, omnem sollicitudinem faciens scribendi vobis de communi vestra salute, necesse habui scribere vobis : deprecans supercertari semel traditæ sanctis fidei.</verse><verse id="4">Subintroierunt enim quidam homines (qui olim præscripti sunt in hoc judicium) impii, Dei nostri gratiam transferentes in luxuriam, et solum Dominatorem, et Dominum nostrum Jesum Christum negantes.</verse><verse id="5">Commonere autem vos volo, scientes semel omnia, quoniam Jesus populum de terra Ægypti salvans, secundo eos, qui non crediderunt, perdidit :</verse><verse id="6">angelos vero, qui non servaverunt suum principatum, sed dereliquerunt suum domicilium, in judicium magni diei, vinculis æternis sub caligine reservavit.</verse><verse id="7">Sicut Sodoma, et Gomorrha, et finitimæ civitates simili modo exfornicatæ, et abeuntes post carnem alteram, factæ sunt exemplum, ignis æterni pœnam sustinentes.</verse><verse id="8">Similiter et hi carnem quidem maculant, dominationem autem spernunt, majestatem autem blasphemant.</verse><verse id="9">Cum Michaël Archangelus cum diabolo disputans altercaretur de Moysi corpore, non est ausus judicium inferre blasphemiæ : sed dixit : Imperet tibi Dominus.</verse><verse id="10">Hi autem quæcumque quidem ignorant, blasphemant : quæcumque autem naturaliter, tamquam muta animalia, norunt, in his corrumpuntur.</verse><verse id="11">Væ illis, quia in via Cain abierunt, et errore Balaam mercede effusi sunt, et in contradictione Core perierunt !</verse><verse id="12">Hi sunt in epulis suis maculæ, convivantes sine timore, semetipsos pascentes, nubes sine aqua, quæ a ventis circumferentur, arbores autumnales, infructuosæ, bis mortuæ, eradicatæ,</verse><verse id="13">fluctus feri maris, despumantes suas confusiones, sidera errantia : quibus procella tenebrarum servata est in æternum.</verse><verse id="14">Prophetavit autem et de his septimus ab Adam Enoch, dicens : Ecce venit Dominus in sanctis millibus suis</verse><verse id="15">facere judicium contra omnes, et arguere omnes impios de omnibus operibus impietatis eorum, quibus impie egerunt, et de omnibus duris, quæ locuti sunt contra Deum peccatores impii.</verse><verse id="16">Hi sunt murmuratores querulosi, secundum desideria sua ambulantes, et os eorum loquitur superba, mirantes personas quæstus causa.</verse><verse id="17">Vos autem carissimi, memores estote verborum, quæ prædicta sunt ab apostolis Domini nostri Jesu Christi,</verse><verse id="18">qui dicebant vobis, quoniam in novissimo tempore venient illusores, secundum desideria sua ambulantes in impietatibus.</verse><verse id="19">Hi sunt, qui segregant semetipsos, animales, Spiritum non habentes.</verse><verse id="20">Vos autem carissimi superædificantes vosmetipsos sanctissimæ vestræ fidei, in Spiritu Sancto orantes,</verse><verse id="21">vosmetipsos in dilectione Dei servate, exspectantes misericordiam Domini nostri Jesu Christi in vitam æternam.</verse><verse id="22">Et hos quidem arguite judicatos :</verse><verse id="23">illos vero salvate, de igne rapientes. Aliis autem miseremini in timore : odientes et eam, quæ carnalis est, maculatam tunicam.</verse><verse id="24">Ei autem qui potens est vos conservare sine peccato et constituere ante conspectum gloriæ suæ immaculatos in exsultatione in adventu Domini nostri Jesu Christi,</verse><verse id="25">soli Deo Salvatori nostro, per Jesum Christum Dominum nostrum, gloria et magnificentia, imperium et potestas ante omne sæculum, et nunc, et in omnia sæcula sæculorum. Amen.</verse></chapter></book><book id="66" name="Apocalypsis" shortname="rev"><chapter id="1"><verse id="1">Apocalypsis Jesu Christi, quam dedit illi Deus palam facere servis suis, quæ oportet fieri cito : et significavit, mittens per angelum suum servo suo Joanni,</verse><verse id="2">qui testimonium perhibuit verbo Dei, et testimonium Jesu Christi, quæcumque vidit.</verse><verse id="3">Beatus qui legit, et audit verba prophetiæ hujus, et servat ea, quæ in ea scripta sunt : tempus enim prope est.</verse><verse id="4">Joannes septem ecclesiis, quæ sunt in Asia. Gratia vobis, et pax ab eo, qui est, et qui erat, et qui venturus est : et a septem spiritibus qui in conspectu throni ejus sunt :</verse><verse id="5">et a Jesu Christo, qui est testis fidelis, primogenitus mortuorum, et princeps regum terræ, qui dilexit nos, et lavit nos a peccatis nostris in sanguine suo,</verse><verse id="6">et fecit nos regnum, et sacerdotes Deo et Patri suo : ipsi gloria et imperium in sæcula sæculorum. Amen.</verse><verse id="7">Ecce venit cum nubibus, et videbit eum omnis oculus, et qui eum pupugerunt. Et plangent se super eum omnes tribus terræ. Etiam : amen.</verse><verse id="8">Ego sum alpha et omega, principium et finis, dicit Dominus Deus : qui est, et qui erat, et qui venturus est, omnipotens.</verse><verse id="9">Ego Joannes frater vester, et particeps in tribulatione, et regno, et patientia in Christo Jesu : fui in insula, quæ appellatur Patmos, propter verbum Dei, et testimonium Jesu :</verse><verse id="10">fui in spiritu in dominica die, et audivi post me vocem magnam tamquam tubæ,</verse><verse id="11">dicentis : Quod vides, scribe in libro : et mitte septem ecclesiis, quæ sunt in Asia, Epheso, et Smyrnæ, et Pergamo, et Thyatiræ, et Sardis, et Philadelphiæ, et Laodiciæ.</verse><verse id="12">Et conversus sum ut viderem vocem, quæ loquebatur mecum : et conversus vidi septem candelabra aurea :</verse><verse id="13">et in medio septem candelabrorum aureorum, similem Filio hominis vestitum podere, et præcinctum ad mamillas zona aurea :</verse><verse id="14">caput autem ejus, et capilli erant candidi tamquam lana alba, et tamquam nix, et oculi ejus tamquam flamma ignis :</verse><verse id="15">et pedes ejus similes auricalco, sicut in camino ardenti, et vox illius tamquam vox aquarum multarum :</verse><verse id="16">et habebat in dextera sua stellas septem : et de ore ejus gladius utraque parte acutus exibat : et facies ejus sicut sol lucet in virtute sua.</verse><verse id="17">Et cum vidissem eum, cecidi ad pedes ejus tamquam mortuus. Et posuit dexteram suam super me, dicens : Noli timere : ego sum primus, et novissimus,</verse><verse id="18">et vivus, et fui mortuus, et ecce sum vivens in sæcula sæculorum : et habeo claves mortis, et inferni.</verse><verse id="19">Scribe ergo quæ vidisti, et quæ sunt, et quæ oportet fieri post hæc.</verse><verse id="20">Sacramentum septem stellarum, quas vidisti in dextera mea, et septem candelabra aurea : septem stellæ, angeli sunt septem ecclesiarum : et candelabra septem, septem ecclesiæ sunt.</verse></chapter><chapter id="2"><verse id="1">Angelo Ephesi ecclesiæ scribe : Hæc dicit, qui tenet septem stellas in dextera sua, qui ambulat in medio septem candelabrorum aureorum :</verse><verse id="2">Scio opera tua, et laborem, et patientiam tuam, et quia non potes sustinere malos : et tentasti eos, qui se dicunt apostolos esse, et non sunt : et invenisti eos mendaces :</verse><verse id="3">et patientiam habes, et sustinuisti propter nomen meum, et non defecisti.</verse><verse id="4">Sed habeo adversum te, quod caritatem tuam primam reliquisti.</verse><verse id="5">Memor esto itaque unde excideris : et age pœnitentiam, et prima opera fac : sin autem, venio tibi, et movebo candelabrum tuum de loco suo, nisi pœnitentiam egeris.</verse><verse id="6">Sed hoc habes, quia odisti facta Nicolaitarum, quæ et ego odi.</verse><verse id="7">Qui habet aurem, audiat quid Spiritus dicat ecclesiis : Vincenti dabo edere de ligno vitæ, quod est in paradiso Dei mei.</verse><verse id="8">Et angelo Smyrnæ ecclesiæ scribe : Hæc dicit primus, et novissimus, qui fuit mortuus, et vivit :</verse><verse id="9">Scio tribulationem tuam, et paupertatem tuam, sed dives es : et blasphemaris ab his, qui se dicunt Judæos esse, et non sunt, sed sunt synagoga Satanæ.</verse><verse id="10">Nihil horum timeas quæ passurus es. Ecce missurus est diabolus aliquos ex vobis in carcerem ut tentemini : et habebitis tribulationem diebus decem. Esto fidelis usque ad mortem, et dabo tibi coronam vitæ.</verse><verse id="11">Qui habet aurem, audiat quid Spiritus dicat ecclesiis : Qui vicerit, non lædetur a morte secunda.</verse><verse id="12">Et angelo Pergami ecclesiæ scribe : Hæc dicit qui habet rhomphæam utraque parte acutam :</verse><verse id="13">Scio ubi habitas, ubi sedes est Satanæ : et tenes nomen meum, et non negasti fidem meam. Et in diebus illis Antipas testis meus fidelis, qui occisus est apud vos ubi Satanas habitat.</verse><verse id="14">Sed habeo adversus te pauca : quia habes illic tenentes doctrinam Balaam, qui docebat Balac mittere scandalum coram filiis Israël, edere, et fornicari :</verse><verse id="15">ita habes et tu tenentes doctrinam Nicolaitarum.</verse><verse id="16">Similiter pœnitentiam age : si quominus veniam tibi cito, et pugnabo cum illis in gladio oris mei.</verse><verse id="17">Qui habet aurem, audiat quid Spiritus dicat ecclesiis : Vincenti dabo manna absconditum, et dabo illi calculum candidum : et in calculo nomen novum scriptum, quod nemo scit, nisi qui accipit.</verse><verse id="18">Et angelo Thyatiræ ecclesiæ scribe : Hæc dicit Filius Dei, qui habet oculos tamquam flammam ignis, et pedes ejus similes auricalco :</verse><verse id="19">Novi opera tua, et fidem, et caritatem tuam, et ministerium, et patientiam tuam, et opera tua novissima plura prioribus.</verse><verse id="20">Sed habeo adversus te pauca : quia permittis mulierem Jezabel, quæ se dicit propheten, docere, et seducere servos meos, fornicari, et manducare de idolothytis.</verse><verse id="21">Et dedi illi tempus ut pœnitentiam ageret : et non vult pœnitere a fornicatione sua.</verse><verse id="22">Ecce mittam eam in lectum : et qui mœchantur cum ea, in tribulatione maxima erunt, nisi pœnitentiam ab operibus suis egerint.</verse><verse id="23">Et filios ejus interficiam in morte, et scient omnes ecclesiæ, quia ego sum scrutans renes, et corda : et dabo unicuique vestrum secundum opera sua. Vobis autem dico,</verse><verse id="24">et ceteris qui Thyatiræ estis : quicumque non habent doctrinam hanc, et qui non cognoverunt altitudines Satanæ, quemadmodum dicunt, non mittam super vos aliud pondus :</verse><verse id="25">tamen id quod habetis, tenete donec veniam.</verse><verse id="26">Et qui vicerit, et custodierit usque in finem opera mea, dabo illi potestatem super gentes,</verse><verse id="27">et reget eas in virga ferrea, et tamquam vas figuli confringentur,</verse><verse id="28">sicut et ego accepi a Patre meo : et dabo illi stellam matutinam.</verse><verse id="29">Qui habet aurem, audiat quid Spiritus dicat ecclesiis.</verse></chapter><chapter id="3"><verse id="1">Et angelo ecclesiæ Sardis scribe : Hæc dicit qui habet septem spiritus Dei, et septem stellas : Scio opera tua, quia nomen habes quod vivas, et mortuus es.</verse><verse id="2">Esto vigilans, et confirma cetera, quæ moritura erant. Non enim invenio opera tua plena coram Deo meo.</verse><verse id="3">In mente ergo habe qualiter acceperis, et audieris, et serva, et pœnitentiam age. Si ergo non vigilaveris, veniam ad te tamquam fur et nescies qua hora veniam ad te.</verse><verse id="4">Sed habes pauca nomina in Sardis qui non inquinaverunt vestimenta sua : et ambulabunt mecum in albis, quia digni sunt.</verse><verse id="5">Qui vicerit, sic vestietur vestimentis albis, et non delebo nomen ejus de libro vitæ, et confitebor nomen ejus coram Patre meo, et coram angelis ejus.</verse><verse id="6">Qui habet aurem, audiat quid Spiritus dicat ecclesiis.</verse><verse id="7">Et angelo Philadelphiæ ecclesiæ scribe : Hæc dicit Sanctus et Verus, qui habet clavem David : qui aperit, et nemo claudit : claudit, et nemo aperit :</verse><verse id="8">Scio opera tua. Ecce dedi coram te ostium apertum, quod nemo potest claudere : quia modicam habes virtutem, et servasti verbum meum, et non negasti nomen meum.</verse><verse id="9">Ecce dabo de synagoga Satanæ, qui dicunt se Judæos esse, et non sunt, sed mentiuntur : ecce faciam illos ut veniant, et adorent ante pedes tuos : et scient quia ego dilexi te,</verse><verse id="10">quoniam servasti verbum patientiæ meæ, et ego servabo te ab hora tentationis, quæ ventura est in orbem universum tentare habitantes in terra.</verse><verse id="11">Ecce venio cito : tene quod habes, ut nemo accipiat coronam tuam.</verse><verse id="12">Qui vicerit, faciam illum columnam in templo Dei mei, et foras non egredietur amplius : et scribam super eum nomen Dei mei, et nomen civitatis Dei mei novæ Jerusalem, quæ descendit de cælo a Deo meo, et nomen meum novum.</verse><verse id="13">Qui habet aurem, audiat quid Spiritus dicat ecclesiis.</verse><verse id="14">Et angelo Laodiciæ ecclesiæ scribe : Hæc dicit : Amen, testis fidelis et verus, qui est principium creaturæ Dei.</verse><verse id="15">Scio opera tua : quia neque frigidus es, neque calidus : utinam frigidus esses, aut calidus :</verse><verse id="16">sed quia tepidus es, et nec frigidus, nec calidus, incipiam te evomere ex ore meo :</verse><verse id="17">quia dicis : Quod dives sum, et locupletatus, et nullius egeo : et nescis quia tu es miser, et miserabilis, et pauper, et cæcus, et nudus.</verse><verse id="18">Suadeo tibi emere a me aurum ignitum probatum, ut locuples fias, et vestimentis albis induaris, et non appareat confusio nuditatis tuæ, et collyrio inunge oculos tuos ut videas.</verse><verse id="19">Ego quos amo, arguo, et castigo. Æmulare ergo, et pœnitentiam age.</verse><verse id="20">Ecce sto ad ostium, et pulso : si quis audierit vocem meam, et aperuerit mihi januam, intrabo ad illum, et cœnabo cum illo, et ipse mecum.</verse><verse id="21">Qui vicerit, dabo ei sedere mecum in throno meo : sicut et ego vici, et sedi cum Patre meo in throno ejus.</verse><verse id="22">Qui habet aurem, audiat quid Spiritus dicat ecclesiis.</verse></chapter><chapter id="4"><verse id="1">Post hæc vidi : et ecce ostium apertum in cælo, et vox prima, quam audivi tamquam tubæ loquentis mecum, dicens : Ascende huc, et ostendam tibi quæ oportet fieri post hæc.</verse><verse id="2">Et statim fui in spiritu : et ecce sedes posita erat in cælo, et supra sedem sedens.</verse><verse id="3">Et qui sedebat similis erat aspectui lapidis jaspidis, et sardinis : et iris erat in circuitu sedis similis visioni smaragdinæ.</verse><verse id="4">Et in circuitu sedis sedilia viginti quatuor : et super thronos viginti quatuor seniores sedentes, circumamicti vestimentis albis, et in capitibus eorum coronæ aureæ.</verse><verse id="5">Et de throno procedebant fulgura, et voces, et tonitrua : et septem lampades ardentes ante thronum, qui sunt septem spiritus Dei.</verse><verse id="6">Et in conspectu sedis tamquam mare vitreum simile crystallo : et in medio sedis, et in circuitu sedis quatuor animalia plena oculis ante et retro.</verse><verse id="7">Et animal primum simile leoni, et secundum animal simile vitulo, et tertium animal habens faciem quasi hominis, et quartum animal simile aquilæ volanti.</verse><verse id="8">Et quatuor animalia, singula eorum habebant alas senas : et in circuitu, et intus plena sunt oculis : et requiem non habebant die ac nocte, dicentia : Sanctus, Sanctus, Sanctus Dominus Deus omnipotens, qui erat, et qui est, et qui venturus est.</verse><verse id="9">Et cum darent illa animalia gloriam, et honorem, et benedictionem sedenti super thronum, viventi in sæcula sæculorum,</verse><verse id="10">procidebant viginti quatuor seniores ante sedentem in throno, et adorabant viventem in sæcula sæculorum, et mittebant coronas suas ante thronum, dicentes :</verse><verse id="11">Dignus es Domine Deus noster accipere gloriam, et honorem, et virtutem : quia tu creasti omnia, et propter voluntatem tuam erant, et creata sunt.</verse></chapter><chapter id="5"><verse id="1">Et vidi in dextera sedentis supra thronum, librum scriptum intus et foris, signatum sigillis septem.</verse><verse id="2">Et vidi angelum fortem, prædicantem voce magna : Quis est dignus aperire librum, et solvere signacula ejus ?</verse><verse id="3">Et nemo poterat neque in cælo, neque in terra, neque subtus terram aperire librum, neque respicere illum.</verse><verse id="4">Et ego flebam multum, quoniam nemo dignus inventus est aperire librum, nec videre eum.</verse><verse id="5">Et unus de senioribus dixit mihi : Ne fleveris : ecce vicit leo de tribu Juda, radix David, aperire librum, et solvere septem signacula ejus.</verse><verse id="6">Et vidi : et ecce in medio throni et quatuor animalium, et in medio seniorum, Agnum stantem tamquam occisum, habentem cornua septem, et oculos septem : qui sunt septem spiritus Dei, missi in omnem terram.</verse><verse id="7">Et venit : et accepit de dextera sedentis in throno librum.</verse><verse id="8">Et cum aperuisset librum, quatuor animalia, et viginti quatuor seniores ceciderunt coram Agno, habentes singuli citharas, et phialas aureas plenas odoramentorum, quæ sunt orationes sanctorum :</verse><verse id="9">et cantabant canticum novum, dicentes : Dignus es, Domine, accipere librum, et aperire signacula ejus : quoniam occisus es, et redemisti nos Deo in sanguine tuo ex omni tribu, et lingua, et populo, et natione :</verse><verse id="10">et fecisti nos Deo nostro regnum, et sacerdotes : et regnabimus super terram.</verse><verse id="11">Et vidi, et audivi vocem angelorum multorum in circuitu throni, et animalium, et seniorum : et erat numerus eorum millia millium,</verse><verse id="12">dicentium voce magna : Dignus est Agnus, qui occisus est, accipere virtutem, et divinitatem, et sapientiam, et fortitudinem, et honorem, et gloriam, et benedictionem.</verse><verse id="13">Et omnem creaturam, quæ in cælo est, et super terram, et sub terra, et quæ sunt in mari, et quæ in eo : omnes audivi dicentes : Sedenti in throno, et Agno, benedictio et honor, et gloria, et potestas in sæcula sæculorum.</verse><verse id="14">Et quatuor animalia dicebant : Amen. Et viginti quatuor seniores ceciderunt in facies suas : et adoraverunt viventem in sæcula sæculorum.</verse></chapter><chapter id="6"><verse id="1">Et vidi quod aperuisset Agnus unum de septem sigillis, et audivi unum de quatuor animalibus, dicens tamquam vocem tonitrui : Veni, et vide.</verse><verse id="2">Et vidi : et ecce equus albus, et qui sedebat super illum, habebat arcum, et data est ei corona, et exivit vincens ut vinceret.</verse><verse id="3">Et cum aperuisset sigillum secundum, audivi secundum animal, dicens : Veni, et vide.</verse><verse id="4">Et exivit alius equus rufus : et qui sedebat super illum, datum est ei ut sumeret pacem de terra, et ut invicem se interficiant, et datus est ei gladius magnus.</verse><verse id="5">Et cum aperuisset sigillum tertium, audivi tertium animal, dicens : Veni, et vide. Et ecce equus niger : et qui sedebat super illum, habebat stateram in manu sua.</verse><verse id="6">Et audivi tamquam vocem in medio quatuor animalium dicentium : Bilibris tritici denario et tres bilibres hordei denario, et vinum, et oleum ne læseris.</verse><verse id="7">Et cum aperuisset sigillum quartum, audivi vocem quarti animalis dicentis : Veni, et vide.</verse><verse id="8">Et ecce equus pallidus : et qui sedebat super eum, nomen illi Mors, et infernus sequebatur eum, et data est illi potestas super quatuor partes terræ, interficere gladio, fame, et morte, et bestiis terræ.</verse><verse id="9">Et cum aperuisset sigillum quintum, vidi subtus altare animas interfectorum propter verbum Dei, et propter testimonium, quod habebant :</verse><verse id="10">et clamabant voce magna, dicentes : Usquequo Domine (sanctus et verus), non judicas, et non vindicas sanguinem nostrum de iis qui habitant in terra ?</verse><verse id="11">Et datæ sunt illis singulæ stolæ albæ : et dictum est illis ut requiescerent adhuc tempus modicum donec compleantur conservi eorum, et fratres eorum, qui interficiendi sunt sicut et illi.</verse><verse id="12">Et vidi cum aperuisset sigillum sextum : et ecce terræmotus magnus factus est, et sol factus est niger tamquam saccus cilicinus : et luna tota facta est sicut sanguis :</verse><verse id="13">et stellæ de cælo ceciderunt super terram, sicut ficus emittit grossos suos cum a vento magno movetur :</verse><verse id="14">et cælum recessit sicut liber involutus : et omnis mons, et insulæ de locis suis motæ sunt :</verse><verse id="15">et reges terræ, et principes, et tribuni, et divites, et fortes, et omnis servus, et liber absconderunt se in speluncis, et in petris montium :</verse><verse id="16">et dicunt montibus, et petris : Cadite super nos, et abscondite nos a facie sedentis super thronum, et ab ira Agni :</verse><verse id="17">quoniam venit dies magnus iræ ipsorum : et quis poterit stare ?</verse></chapter><chapter id="7"><verse id="1">Post hæc vidi quatuor angelos stantes super quatuor angulos terræ, tenentes quatuor ventos terræ, ne flarent super terram, neque super mare, neque in ullam arborem.</verse><verse id="2">Et vidi alterum angelum ascendentem ab ortu solis, habentem signum Dei vivi : et clamavit voce magna quatuor angelis, quibus datum est nocere terræ et mari,</verse><verse id="3">dicens : Nolite nocere terræ, et mari, neque arboribus, quoadusque signemus servos Dei nostri in frontibus eorum.</verse><verse id="4">Et audivi numerum signatorum, centum quadraginta quatuor millia signati, ex omni tribu filiorum Israël.</verse><verse id="5">Ex tribu Juda duodecim millia signati : ex tribu Ruben duodecim millia signati : ex tribu Gad duodecim millia signati :</verse><verse id="6">ex tribu Aser duodecim millia signati : ex tribu Nephthali duodecim millia signati : ex tribu Manasse duodecim millia signati :</verse><verse id="7">ex tribu Simeon duodecim millia signati : ex tribu Levi duodecim millia signati : ex tribu Issachar duodecim millia signati :</verse><verse id="8">ex tribu Zabulon duodecim millia signati : ex tribu Joseph duodecim millia signati : ex tribu Benjamin duodecim millia signati.</verse><verse id="9">Post hæc vidi turbam magnam, quam dinumerare nemo poterat, ex omnibus gentibus, et tribubus, et populis, et linguis : stantes ante thronum, et in conspectu Agni, amicti stolis albis, et palmæ in manibus eorum :</verse><verse id="10">et clamabant voce magna, dicentes : Salus Deo nostro, qui sedet super thronum, et Agno.</verse><verse id="11">Et omnes angeli stabant in circuitu throni, et seniorum, et quatuor animalium : et ceciderunt in conspectu throni in facies suas, et adoraverunt Deum,</verse><verse id="12">dicentes : Amen. Benedictio, et claritas, et sapientia, et gratiarum actio, honor, et virtus, et fortitudo Deo nostro in sæcula sæculorum. Amen.</verse><verse id="13">Et respondit unus de senioribus et dixit mihi : Hi, qui amicti sunt stolis albis, qui sunt ? et unde venerunt ?</verse><verse id="14">Et dixi illi : Domine mi, tu scis. Et dixit mihi : Hi sunt, qui venerunt de tribulatione magna, et laverunt stolas suas, et dealbaverunt eas in sanguine Agni.</verse><verse id="15">Ideo sunt ante thronum Dei, et serviunt ei die ac nocte in templo ejus : et qui sedet in throno, habitabit super illos :</verse><verse id="16">non esurient, neque sitient amplius, nec cadet super illos sol, neque ullus æstus :</verse><verse id="17">quoniam Agnus, qui in medio throni est, reget illos et deducet eos ad vitæ fontes aquarum, et absterget Deus omnem lacrimam ab oculis eorum.</verse></chapter><chapter id="8"><verse id="1">Et cum aperuisset sigillum septimum, factum est silentium in cælo, quasi media hora.</verse><verse id="2">Et vidi septem angelos stantes in conspectu Dei : et datæ sunt illis septem tubæ.</verse><verse id="3">Et alius angelus venit, et stetit ante altare habens thuribulum aureum : et data sunt illi incensa multa, ut daret de orationibus sanctorum omnium super altare aureum, quod est ante thronum Dei.</verse><verse id="4">Et ascendit fumus incensorum de orationibus sanctorum de manu angeli coram Deo.</verse><verse id="5">Et accepit angelus thuribulum, et implevit illud de igne altaris, et misit in terram : et facta sunt tonitrua, et voces, et fulgura, et terræmotus magnus.</verse><verse id="6">Et septem angeli, qui habebant septem tubas, præparaverunt se ut tuba canerent.</verse><verse id="7">Et primus angelus tuba cecinit, et facta est grando, et ignis, mista in sanguine, et missum est in terram, et tertia pars terræ combusta est, et tertia pars arborum concremata est, et omne fœnum viride combustum est.</verse><verse id="8">Et secundus angelus tuba cecinit : et tamquam mons magnus igne ardens missus est in mare, et facta est tertia pars maris sanguis,</verse><verse id="9">et mortua est tertia pars creaturæ eorum, quæ habebant animas in mari, et tertia pars navium interiit.</verse><verse id="10">Et tertius angelus tuba cecinit : et cecidit de cælo stella magna, ardens tamquam facula, et cecidit in tertiam partem fluminum, et in fontes aquarum :</verse><verse id="11">et nomen stellæ dicitur Absinthium, et facta est tertia pars aquarum in absinthium ; et multi hominum mortui sunt de aquis, quia amaræ factæ sunt.</verse><verse id="12">Et quartus angelus tuba cecinit : et percussa est tertia pars solis, et tertia pars lunæ, et tertia pars stellarum, ita ut obscuraretur tertia pars eorum, et diei non luceret pars tertia, et noctis similiter.</verse><verse id="13">Et vidi, et audivi vocem unius aquilæ volantis per medium cæli dicentis voce magna : Væ, væ, væ habitantibus in terra de ceteris vocibus trium angelorum, qui erant tuba canituri.</verse></chapter><chapter id="9"><verse id="1">Et quintus angelus tuba cecinit : et vidi stellam de cælo cecidisse in terram, et data est ei clavis putei abyssi.</verse><verse id="2">Et aperuit puteum abyssi : et ascendit fumus putei, sicut fumus fornacis magnæ : et obscuratus est sol, et aër de fumo putei :</verse><verse id="3">et de fumo putei exierunt locustæ in terram, et data est illis potestas, sicut habent potestatem scorpiones terræ :</verse><verse id="4">et præceptum est illis ne læderent fœnum terræ, neque omne viride, neque omnem arborem : nisi tantum homines, qui non habent signum Dei in frontibus suis :</verse><verse id="5">et datum est illis ne occiderent eos : sed ut cruciarent mensibus quinque : et cruciatus eorum, ut cruciatus scorpii cum percutit hominem.</verse><verse id="6">Et in diebus illis quærent homines mortem, et non invenient eam : et desiderabunt mori, et fugiet mors ab eis.</verse><verse id="7">Et similitudines locustarum, similes equis paratis in prælium : et super capita earum tamquam coronæ similes auro : et facies earum tamquam facies hominum.</verse><verse id="8">Et habebant capillos sicut capillos mulierum. Et dentes earum, sicut dentes leonum erant :</verse><verse id="9">et habebant loricas sicut loricas ferreas, et vox alarum earum sicut vox curruum equorum multorum currentium in bellum :</verse><verse id="10">et habebant caudas similes scorpionum, et aculei erant in caudis earum : et potestas earum nocere hominibus mensibus quinque :</verse><verse id="11">et habebant super se regem angelum abyssi cui nomen hebraice Abaddon, græce autem Apollyon, latine habens nomen Exterminans.</verse><verse id="12">Væ unum abiit, et ecce veniunt adhuc duo væ post hæc.</verse><verse id="13">Et sextus angelus tuba cecinit : et audivi vocem unam ex quatuor cornibus altaris aurei, quod est ante oculos Dei,</verse><verse id="14">dicentem sexto angelo, qui habebat tubam : Solve quatuor angelos, qui alligati sunt in flumine magno Euphrate.</verse><verse id="15">Et soluti sunt quatuor angeli, qui parati erant in horam, et diem, et mensem, et annum, ut occiderent tertiam partem hominum.</verse><verse id="16">Et numerus equestris exercitus vicies millies dena millia. Et audivi numerum eorum.</verse><verse id="17">Et ita vidi equos in visione : et qui sedebant super eos, habebant loricas igneas, et hyacinthinas, et sulphureas, et capita equorum erant tamquam capita leonum : et de ore eorum procedit ignis, et fumus, et sulphur.</verse><verse id="18">Et ab his tribus plagis occisa est tertia pars hominum de igne, et de fumo, et sulphure, quæ procedebant de ore ipsorum.</verse><verse id="19">Potestas enim equorum in ore eorum est, et in caudis eorum, nam caudæ eorum similes serpentibus, habentes capita : et in his nocent.</verse><verse id="20">Et ceteri homines, qui non sunt occisi in his plagis, neque pœnitentiam egerunt de operibus manuum suarum, ut non adorarent dæmonia, et simulacra aurea, et argentea, et ærea, et lapidea, et lignea, quæ neque videre possunt, neque audire, neque ambulare,</verse><verse id="21">et non egerunt pœnitentiam ab homicidiis suis, neque a veneficiis suis, neque a fornicatione sua, neque a furtis suis.</verse></chapter><chapter id="10"><verse id="1">Et vidi alium angelum fortem descendentem de cælo amictum nube, et iris in capite ejus, et facies ejus erat ut sol, et pedes ejus tamquam columnæ ignis :</verse><verse id="2">et habebat in manu sua libellum apertum : et posuit pedem suum dextrum super mare, sinistrum autem super terram :</verse><verse id="3">et clamavit voce magna, quemadmodum cum leo rugit. Et cum clamasset, locuta sunt septem tonitrua voces suas.</verse><verse id="4">Et cum locuta fuissent septem tonitrua voces suas, ego scripturus eram : et audivi vocem de cælo dicentem mihi : Signa quæ locuta sunt septem tonitrua : et noli ea scribere.</verse><verse id="5">Et angelus, quem vidi stantem super mare et super terram, levavit manum suam ad cælum :</verse><verse id="6">et juravit per viventem in sæcula sæculorum, qui creavit cælum, et ea quæ in eo sunt : et terram, et ea quæ in ea sunt : et mare, et ea quæ in eo sunt : Quia tempus non erit amplius :</verse><verse id="7">sed in diebus vocis septimi angeli, cum cœperit tuba canere, consummabitur mysterium Dei sicut evangelizavit per servos suos prophetas.</verse><verse id="8">Et audivi vocem de cælo iterum loquentem mecum, et dicentem : Vade, et accipe librum apertum de manu angeli stantis super mare, et super terram.</verse><verse id="9">Et abii ad angelum, dicens ei, ut daret mihi librum. Et dixit mihi : Accipe librum, et devora illum : et faciet amaricari ventrem tuum, sed in ore tuo erit dulce tamquam mel.</verse><verse id="10">Et accepi librum de manu angeli, et devoravi illum : et erat in ore meo tamquam mel dulce, et cum devorassem eum, amaricatus est venter meus :</verse><verse id="11">et dixit mihi : Oportet te iterum prophetare gentibus, et populis, et linguis, et regibus multis.</verse></chapter><chapter id="11"><verse id="1">Et datus est mihi calamus similis virgæ, et dictum est mihi : Surge, et metire templum Dei, et altare, et adorantes in eo :</verse><verse id="2">atrium autem, quod est foris templum, ejice foras, et ne metiaris illud : quoniam datum est gentibus, et civitatem sanctam calcabunt mensibus quadraginta duobus :</verse><verse id="3">et dabo duobus testibus meis, et prophetabunt diebus mille ducentis sexaginta, amicti saccis.</verse><verse id="4">Hi sunt duæ olivæ et duo candelabra in conspectu Domini terræ stantes.</verse><verse id="5">Et si quis voluerit eos nocere, ignis exiet de ore eorum, et devorabit inimicos eorum : et si quis voluerit eos lædere, sic oportet eum occidi.</verse><verse id="6">Hi habent potestatem claudendi cælum, ne pluat diebus prophetiæ ipsorum : et potestatem habent super aquas convertendi eas in sanguinem, et percutere terram omni plaga quotiescumque voluerint.</verse><verse id="7">Et cum finierint testimonium suum, bestia, quæ ascendit de abysso, faciet adversum eos bellum, et vincet illos, et occidet eos.</verse><verse id="8">Et corpora eorum jacebunt in plateis civitatis magnæ, quæ vocatur spiritualiter Sodoma, et Ægyptus, ubi et Dominus eorum crucifixus est.</verse><verse id="9">Et videbunt de tribubus, et populis, et linguis, et gentibus corpora eorum per tres dies et dimidium : et corpora eorum non sinent poni in monumentis :</verse><verse id="10">et inhabitantes terram gaudebunt super illos, et jucundabuntur : et munera mittent invicem, quoniam hi duo prophetæ cruciaverunt eos, qui habitabant super terram.</verse><verse id="11">Et post dies tres et dimidium, spiritus vitæ a Deo intravit in eos. Et steterunt super pedes suos, et timor magnus cecidit super eos qui viderunt eos.</verse><verse id="12">Et audierunt vocem magnam de cælo, dicentem eis : Ascendite huc. Et ascenderunt in cælum in nube : et viderunt illos inimici eorum.</verse><verse id="13">Et in illa hora factus est terræmotus magnus, et decima pars civitatis cecidit : et occisa sunt in terræmotu nomina hominum septem millia : et reliqui in timorem sunt missi, et dederunt gloriam Deo cæli.</verse><verse id="14">Væ secundum abiit : et ecce væ tertium veniet cito.</verse><verse id="15">Et septimus angelus tuba cecinit : et factæ sunt voces magnæ in cælo dicentes : Factum est regnum hujus mundi, Domini nostri et Christi ejus, et regnabit in sæcula sæculorum. Amen.</verse><verse id="16">Et viginti quatuor seniores, qui in conspectu Dei sedent in sedibus suis, ceciderunt in facies suas, et adoraverunt Deum, dicentes :</verse><verse id="17">Gratias agimus tibi, Domine Deus omnipotens, qui es, et qui eras, et qui venturus es : quia accepisti virtutem tuam magnam, et regnasti.</verse><verse id="18">Et iratæ sunt gentes, et advenit ira tua et tempus mortuorum judicari, et reddere mercedem servis tuis prophetis, et sanctis, et timentibus nomen tuum pusillis et magnis, et exterminandi eos qui corruperunt terram.</verse><verse id="19">Et apertum est templum Dei in cælo : et visa est arca testamenti ejus in templo ejus, et facta sunt fulgura, et voces, et terræmotus, et grando magna.</verse></chapter><chapter id="12"><verse id="1">Et signum magnum apparuit in cælo : mulier amicta sole, et luna sub pedibus ejus, et in capite ejus corona stellarum duodecim :</verse><verse id="2">et in utero habens, clamabat parturiens, et cruciabatur ut pariat.</verse><verse id="3">Et visum est aliud signum in cælo : et ecce draco magnus rufus habens capita septem, et cornua decem : et in capitibus ejus diademata septem,</verse><verse id="4">et cauda ejus trahebat tertiam partem stellarum cæli, et misit eas in terram : et draco stetit ante mulierem, quæ erat paritura, ut cum peperisset, filium ejus devoraret.</verse><verse id="5">Et peperit filium masculum, qui recturus erat omnes gentes in virga ferrea : et raptus est filius ejus ad Deum, et ad thronum ejus,</verse><verse id="6">et mulier fugit in solitudinem ubi habebat locum paratum a Deo, ut ibi pascant eam diebus mille ducentis sexaginta.</verse><verse id="7">Et factum est prælium magnum in cælo : Michaël et angeli ejus præliabantur cum dracone, et draco pugnabat, et angeli ejus :</verse><verse id="8">et non valuerunt, neque locus inventus est eorum amplius in cælo.</verse><verse id="9">Et projectus est draco ille magnus, serpens antiquus, qui vocatur diabolus, et Satanas, qui seducit universum orbem : et projectus est in terram, et angeli ejus cum illo missi sunt.</verse><verse id="10">Et audivi vocem magnam in cælo dicentem : Nunc facta est salus, et virtus, et regnum Dei nostri, et potestas Christi ejus : quia projectus est accusator fratrum nostrorum, qui accusabat illos ante conspectum Dei nostri die ac nocte.</verse><verse id="11">Et ipsi vicerunt eum propter sanguinem Agni, et propter verbum testimonii sui, et non dilexerunt animas suas usque ad mortem.</verse><verse id="12">Propterea lætamini cæli, et qui habitatis in eis. Væ terræ, et mari, quia descendit diabolus ad vos habens iram magnam, sciens quod modicum tempus habet.</verse><verse id="13">Et postquam vidit draco quod projectus esset in terram, persecutus est mulierem, quæ peperit masculum :</verse><verse id="14">et datæ sunt mulieri alæ duæ aquilæ magnæ ut volaret in desertum in locum suum, ubi alitur per tempus et tempora, et dimidium temporis a facie serpentis.</verse><verse id="15">Et misit serpens ex ore suo post mulierem, aquam tamquam flumen, ut eam faceret trahi a flumine.</verse><verse id="16">Et adjuvit terra mulierem, et aperuit terra os suum, et absorbuit flumen, quod misit draco de ore suo.</verse><verse id="17">Et iratus est draco in mulierem : et abiit facere prælium cum reliquis de semine ejus, qui custodiunt mandata Dei, et habent testimonium Jesu Christi.</verse></chapter><chapter id="13"><verse id="1">Et vidi de mari bestiam ascendentem habentem capita septem, et cornua decem, et super cornua ejus decem diademata, et super capita ejus nomina blasphemiæ.</verse><verse id="2">Et bestia, quam vidi, similis erat pardo, et pedes ejus sicut pedes ursi, et os ejus sicut os leonis. Et dedit illi draco virtutem suam, et potestatem magnam.</verse><verse id="3">Et vidi unum de capitibus suis quasi occisum in mortem : et plaga mortis ejus curata est. Et admirata est universa terra post bestiam.</verse><verse id="4">Et adoraverunt draconem, qui dedit potestatem bestiæ : et adoraverunt bestiam, dicentes : Quis similis bestiæ ? et quis poterit pugnare cum ea ?</verse><verse id="5">Et datum est ei os loquens magna et blasphemias : et data est ei potestas facere menses quadraginta duos.</verse><verse id="6">Et aperuit os suum in blasphemias ad Deum, blasphemare nomen ejus, et tabernaculum ejus, et eos qui in cælo habitant.</verse><verse id="7">Et est datum illi bellum facere cum sanctis, et vincere eos. Et data est illi potestas in omnem tribum, et populum, et linguam, et gentem,</verse><verse id="8">et adoraverunt eam omnes, qui inhabitant terram : quorum non sunt scripta nomina in libro vitæ Agni, qui occisus est ab origine mundi.</verse><verse id="9">Si quis habet aurem, audiat.</verse><verse id="10">Qui in captivitatem duxerit, in captivitatem vadet : qui in gladio occiderit, oportet eum gladio occidi. Hic est patientia, et fides sanctorum.</verse><verse id="11">Et vidi aliam bestiam ascendentem de terra, et habebat cornua duo similia Agni, et loquebatur sicut draco.</verse><verse id="12">Et potestatem prioris bestiæ omnem faciebat in conspectu ejus : et fecit terram, et habitantes in ea, adorare bestiam primam, cujus curata est plaga mortis.</verse><verse id="13">Et fecit signa magna, ut etiam ignem faceret de cælo descendere in terram in conspectu hominum.</verse><verse id="14">Et seduxit habitantes in terra propter signa, quæ data sunt illi facere in conspectu bestiæ, dicens habitantibus in terra, ut faciant imaginem bestiæ, quæ habet plagam gladii, et vixit.</verse><verse id="15">Et datum est illi ut daret spiritum imagini bestiæ, et ut loquatur imago bestiæ : et faciat ut quicumque non adoraverint imaginem bestiæ, occidantur.</verse><verse id="16">Et faciet omnes pusillos, et magnos, et divites, et pauperes, et liberos, et servos habere caracterem in dextera manu sua, aut in frontibus suis :</verse><verse id="17">et nequis possit emere, aut vendere, nisi qui habet caracterem, aut nomen bestiæ, aut numerum nominis ejus.</verse><verse id="18">Hic sapientia est. Qui habet intellectum, computet numerum bestiæ. Numerus enim hominis est : et numerus ejus sexcenti sexaginta sex.</verse></chapter><chapter id="14"><verse id="1">Et vidi : et ecce Agnus stabat supra montem Sion, et cum eo centum quadraginta quatuor millia, habentes nomen ejus, et nomen Patris ejus scriptum in frontibus suis.</verse><verse id="2">Et audivi vocem de cælo, tamquam vocem aquarum multarum, et tamquam vocem tonitrui magni : et vocem, quam audivi, sicut citharœdorum citharizantium in citharis suis.</verse><verse id="3">Et cantabant quasi canticum novum ante sedem, et ante quatuor animalia, et seniores : et nemo poterat dicere canticum, nisi illa centum quadraginta quatuor millia, qui empti sunt de terra.</verse><verse id="4">Hi sunt, qui cum mulieribus non sunt coinquinati : virgines enim sunt. Hi sequuntur Agnum quocumque ierit. Hi empti sunt ex hominibus primitiæ Deo, et Agno :</verse><verse id="5">et in ore eorum non est inventum mendacium : sine macula enim sunt ante thronum Dei.</verse><verse id="6">Et vidi alterum angelum volantem per medium cæli, habentem Evangelium æternum, ut evangelizaret sedentibus super terram, et super omnem gentem, et tribum, et linguam, et populum :</verse><verse id="7">dicens magna voce : Timete Dominum, et date illi honorem, quia venit hora judicii ejus : et adorate eum, qui fecit cælum, et terram, mare, et fontes aquarum.</verse><verse id="8">Et alius angelus secutus est dicens : Cecidit, cecidit Babylon illa magna : quæ a vino iræ fornicationis suæ potavit omnes gentes.</verse><verse id="9">Et tertius angelus secutus est illos, dicens voce magna : Si quis adoraverit bestiam, et imaginem ejus, et acceperit caracterem in fronte sua, aut in manu sua :</verse><verse id="10">et hic bibet de vino iræ Dei, quod mistum est mero in calice iræ ipsius, et cruciabitur igne, et sulphure in conspectu angelorum sanctorum, et ante conspectum Agni :</verse><verse id="11">et fumus tormentorum eorum ascendet in sæcula sæculorum : nec habent requiem die ac nocte, qui adoraverunt bestiam, et imaginem ejus, et si quis acceperit caracterem nominis ejus.</verse><verse id="12">Hic patientia sanctorum est, qui custodiunt mandata Dei, et fidem Jesu.</verse><verse id="13">Et audivi vocem de cælo, dicentem mihi : Scribe : Beati mortui qui in Domino moriuntur. Amodo jam dicit Spiritus, ut requiescant a laboribus suis : opera enim illorum sequuntur illos.</verse><verse id="14">Et vidi : et ecce nubem candidam, et super nubem sedentem similem Filio hominis, habentem in capite suo coronam auream, et in manu sua falcem acutam.</verse><verse id="15">Et alius angelus exivit de templo, clamans voce magna ad sedentem super nubem : Mitte falcem tuam, et mete, quia venit hora ut metatur, quoniam aruit messis terræ.</verse><verse id="16">Et misit qui sedebat super nubem, falcem suam in terram, et demessa est terra.</verse><verse id="17">Et alius angelus exivit de templo, quod est in cælo, habens et ipse falcem acutam.</verse><verse id="18">Et alius angelus exivit de altari, qui habebat potestatem supra ignem : et clamavit voce magna ad eum qui habebat falcem acutam, dicens : Mitte falcem tuam acutam, et vindemia botros vineæ terræ : quoniam maturæ sunt uvæ ejus.</verse><verse id="19">Et misit angelus falcem suam acutam in terram, et vindemiavit vineam terræ, et misit in lacum iræ Dei magnum :</verse><verse id="20">et calcatus est lacus extra civitatem, et exivit sanguis de lacu usque ad frenos equorum per stadia mille sexcenta.</verse></chapter><chapter id="15"><verse id="1">Et vidi aliud signum in cælo magnum et mirabile, angelos septem, habentes plagas septem novissimas : quoniam in illis consummata est ira Dei.</verse><verse id="2">Et vidi tamquam mare vitreum mistum igne, et eos, qui vicerunt bestiam, et imaginem ejus, et numerum nominis ejus, stantes super mare vitreum, habentes citharas Dei :</verse><verse id="3">et cantantes canticum Moysi servi Dei, et canticum Agni, dicentes : Magna et mirabilia sunt opera tua, Domine Deus omnipotens : justæ et veræ sunt viæ tuæ, Rex sæculorum.</verse><verse id="4">Quis non timebit te, Domine, et magnificabit nomen tuum ? quia solus pius es : quoniam omnes gentes venient, et adorabunt in conspectu tuo, quoniam judicia tua manifesta sunt.</verse><verse id="5">Et post hæc vidi : et ecce apertum est templum tabernaculi testimonii in cælo,</verse><verse id="6">et exierunt septem angeli habentes septem plagas de templo, vestiti lino mundo et candido, et præcincti circa pectora zonis aureis.</verse><verse id="7">Et unum de quatuor animalibus dedit septem angelis septem phialas aureas, plenas iracundiæ Dei viventis in sæcula sæculorum.</verse><verse id="8">Et impletum est templum fumo a majestate Dei, et de virtute ejus : et nemo poterat introire in templum, donec consummarentur septem plagæ septem angelorum.</verse></chapter><chapter id="16"><verse id="1">Et audivi vocem magnam de templo, dicentem septem angelis : Ite, et effundite septem phialas iræ Dei in terram.</verse><verse id="2">Et abiit primus, et effudit phialam suam in terram, et factum est vulnus sævum et pessimum in homines, qui habebant caracterem bestiæ, et in eos qui adoraverunt imaginem ejus.</verse><verse id="3">Et secundus angelus effudit phialam suam in mare, et factus est sanguis tamquam mortui : et omnis anima vivens mortua est in mari.</verse><verse id="4">Et tertius effudit phialam suam super flumina, et super fontes aquarum, et factus est sanguis.</verse><verse id="5">Et audivi angelum aquarum dicentem : Justus es, Domine, qui es, et qui eras sanctus, qui hæc judicasti :</verse><verse id="6">quia sanguinem sanctorum et prophetarum effuderunt, et sanguinem eis dedisti bibere : digni enim sunt.</verse><verse id="7">Et audivi alterum ab altari dicentem : Etiam Domine Deus omnipotens, vera et justa judicia tua.</verse><verse id="8">Et quartus angelus effudit phialam suam in solem, et datum est illi æstu affligere homines, et igni :</verse><verse id="9">et æstuaverunt homines æstu magno, et blasphemaverunt nomen Dei habentis potestatem super has plagas, neque egerunt pœnitentiam ut darent illi gloriam.</verse><verse id="10">Et quintus angelus effudit phialam suam super sedem bestiæ : et factum est regnum ejus tenebrosum, et commanducaverunt linguas suas præ dolore :</verse><verse id="11">et blasphemaverunt Deum cæli præ doloribus, et vulneribus suis, et non egerunt pœnitentiam ex operibus suis.</verse><verse id="12">Et sextus angelus effudit phialam suam in flumen illud magnum Euphraten : et siccavit aquam ejus, ut præpararetur via regibus ab ortu solis.</verse><verse id="13">Et vidi de ore draconis, et de ore bestiæ, et de ore pseudoprophetæ spiritus tres immundos in modum ranarum.</verse><verse id="14">Sunt enim spiritus dæmoniorum facientes signa, et procedunt ad reges totius terræ congregare illos in prælium ad diem magnum omnipotentis Dei.</verse><verse id="15">Ecce venio sicut fur. Beatus qui vigilat, et custodit vestimenta sua, ne nudus ambulet, et videant turpitudinem ejus.</verse><verse id="16">Et congregabit illos in locum qui vocatur hebraice Armagedon.</verse><verse id="17">Et septimus angelus effudit phialam suam in aërem, et exivit vox magna de templo a throno, dicens : Factum est.</verse><verse id="18">Et facta sunt fulgura, et voces, et tonitrua, et terræmotus factus est magnus, qualis numquam fuit ex quo homines fuerunt super terram : talis terræmotus, sic magnus.</verse><verse id="19">Et facta est civitas magna in tres partes : et civitates gentium ceciderunt. Et Babylon magna venit in memoriam ante Deum, dare illi calicem vini indignationis iræ ejus.</verse><verse id="20">Et omnis insula fugit, et montes non sunt inventi.</verse><verse id="21">Et grando magna sicut talentum descendit de cælo in homines : et blasphemaverunt Deum homines propter plagam grandinis : quoniam magna facta est vehementer.</verse></chapter><chapter id="17"><verse id="1">Et venit unus de septem angelis, qui habebant septem phialas, et locutus est mecum, dicens : Veni, ostendam tibi damnationem meretricis magnæ, quæ sedet super aquas multas,</verse><verse id="2">cum qua fornicati sunt reges terræ, et inebriati sunt qui inhabitant terram de vino prostitutionis ejus.</verse><verse id="3">Et abstulit me in spiritu in desertum. Et vidi mulierem sedentem super bestiam coccineam, plenam nominibus blasphemiæ, habentem capita septem, et cornua decem.</verse><verse id="4">Et mulier erat circumdata purpura, et coccino, et inaurata auro, et lapide pretioso, et margaritis, habens poculum aureum in manu sua, plenum abominatione, et immunditia fornicationis ejus.</verse><verse id="5">Et in fronte ejus nomen scriptum : Mysterium : Babylon magna, mater fornicationum, et abominationum terræ.</verse><verse id="6">Et vidi mulierem ebriam de sanguine sanctorum, et de sanguine martyrum Jesu. Et miratus sum cum vidissem illam admiratione magna.</verse><verse id="7">Et dixit mihi angelus : Quare miraris ? ego dicam tibi sacramentum mulieris, et bestiæ, quæ portat eam, quæ habet capita septem, et cornua decem.</verse><verse id="8">Bestia, quam vidisti, fuit, et non est, et ascensura est de abysso, et in interitum ibit : et mirabuntur inhabitantes terram (quorum non sunt scripta nomina in libro vitæ a constitutione mundi) videntes bestiam, quæ erat, et non est.</verse><verse id="9">Et hic est sensus, qui habet sapientiam. Septem capita, septem montes sunt, super quos mulier sedet, et reges septem sunt.</verse><verse id="10">Quinque ceciderunt, unus est, et alius nondum venit : et cum venerit, oportet illum breve tempus manere.</verse><verse id="11">Et bestia, quæ erat, et non est : et ipsa octava est : et de septem est, et in interitum vadit.</verse><verse id="12">Et decem cornua, quæ vidisti, decem reges sunt : qui regnum nondum acceperunt, sed potestatem tamquam reges una hora accipient post bestiam.</verse><verse id="13">Hi unum consilium habent, et virtutem, et potestatem suam bestiæ tradent.</verse><verse id="14">Hi cum Agno pugnabunt, et Agnus vincet illos : quoniam Dominus dominorum est, et Rex regum, et qui cum illo sunt, vocati, electi, et fideles.</verse><verse id="15">Et dixit mihi : Aquæ, quas vidisti ubi meretrix sedet, populi sunt, et gentes, et linguæ.</verse><verse id="16">Et decem cornua, quæ vidisti in bestia : hi odient fornicariam, et desolatam facient illam, et nudam, et carnes ejus manducabunt, et ipsam igni concremabunt.</verse><verse id="17">Deus enim dedit in corda eorum ut faciant quod placitum est illi : ut dent regnum suum bestiæ donec consummentur verba Dei.</verse><verse id="18">Et mulier, quam vidisti, est civitas magna, quæ habet regnum super reges terræ.</verse></chapter><chapter id="18"><verse id="1">Et post hæc vidi alium angelum descendentem de cælo, habentem potestatem magnam : et terra illuminata est a gloria ejus.</verse><verse id="2">Et exclamavit in fortitudine, dicens : Cecidit, cecidit Babylon magna : et facta est habitatio dæmoniorum, et custodia omnis spiritus immundi, et custodia omnis volucris immundæ, et odibilis :</verse><verse id="3">quia de vino iræ fornicationis ejus biberunt omnes gentes : et reges terræ cum illa fornicati sunt : et mercatores terræ de virtute deliciarum ejus divites facti sunt.</verse><verse id="4">Et audivi aliam vocem de cælo, dicentem : Exite de illa populus meus : ut ne participes sitis delictorum ejus, et de plagis ejus non accipiatis.</verse><verse id="5">Quoniam pervenerunt peccata ejus usque ad cælum, et recordatus est Dominus iniquitatum ejus.</verse><verse id="6">Reddite illi sicut et ipsa reddidit vobis : et duplicate duplicia secundum opera ejus : in poculo, quo miscuit, miscete illi duplum.</verse><verse id="7">Quantum glorificavit se, et in deliciis fuit, tantum date illi tormentum et luctum : quia in corde suo dicit : Sedeo regina : et vidua non sum, et luctum non videbo.</verse><verse id="8">Ideo in una die venient plagæ ejus, mors, et luctus, et fames, et igne comburetur : quia fortis est Deus, qui judicabit illam.</verse><verse id="9">Et flebunt, et plangent se super illam reges terræ, qui cum illa fornicati sunt, et in deliciis vixerunt, cum viderint fumum incendii ejus :</verse><verse id="10">longe stantes propter timorem tormentorum ejus, dicentes : Væ, væ civitas illa magna Babylon, civitas illa fortis : quoniam una hora venit judicium tuum.</verse><verse id="11">Et negotiatores terræ flebunt, et lugebunt super illam : quoniam merces eorum nemo emet amplius :</verse><verse id="12">merces auri, et argenti, et lapidis pretiosi, et margaritæ, et byssi, et purpuræ, et serici, et cocci (et omne lignum thyinum, et omnia vasa eboris, et omnia vasa de lapide pretioso, et æramento, et ferro, et marmore,</verse><verse id="13">et cinnamomum) et odoramentorum, et unguenti, et thuris, et vini, et olei, et similæ, et tritici, et jumentorum, et ovium, et equorum, et rhedarum, et mancipiorum, et animarum hominum.</verse><verse id="14">Et poma desiderii animæ tuæ discesserunt a te, et omnia pinguia et præclara perierunt a te, et amplius illa jam non invenient.</verse><verse id="15">Mercatores horum, qui divites facti sunt, ab ea longe stabunt propter timorem tormentorum ejus, flentes, ac lugentes,</verse><verse id="16">et dicentes : Væ, væ civitas illa magna, quæ amicta erat bysso, et purpura, et cocco, et deaurata erat auro, et lapide pretioso, et margaritis :</verse><verse id="17">quoniam una hora destitutæ sunt tantæ divitiæ, et omnis gubernator, et omnis qui in lacum navigat, et nautæ, et qui in mari operantur, longe steterunt,</verse><verse id="18">et clamaverunt videntes locum incendii ejus, dicentes : Quæ similis civitati huic magnæ ?</verse><verse id="19">et miserunt pulverem super capita sua, et clamaverunt flentes, et lugentes, dicentes : Væ, væ civitas illa magna, in qua divites facti sunt omnes, qui habebant naves in mari de pretiis ejus : quoniam una hora desolata est.</verse><verse id="20">Exsulta super eam cælum, et sancti apostoli, et prophetæ : quoniam judicavit Deus judicium vestrum de illa.</verse><verse id="21">Et sustulit unus angelus fortis lapidem quasi molarem magnum, et misit in mare, dicens : Hoc impetu mittetur Babylon civitas illa magna, et ultra jam non invenietur.</verse><verse id="22">Et vox citharœdorum, et musicorum, et tibia canentium, et tuba non audietur in te amplius : et omnis artifex omnis artis non invenietur in te amplius : et vox molæ non audietur in te amplius :</verse><verse id="23">et lux lucernæ non lucebit in te amplius : et vox sponsi et sponsæ non audietur adhuc in te : quia mercatores tui erant principes terræ, quia in veneficiis tuis erraverunt omnes gentes.</verse><verse id="24">Et in ea sanguis prophetarum et sanctorum inventus est : et omnium qui interfecti sunt in terra.</verse></chapter><chapter id="19"><verse id="1">Post hæc audivi quasi vocem turbarum multarum in cælo dicentium : Alleluja : salus, et gloria, et virtus Deo nostro est :</verse><verse id="2">quia vera et justa judicia sunt ejus, qui judicavit de meretrice magna, quæ corrupit terram in prostitutione sua, et vindicavit sanguinem servorum suorum de manibus ejus.</verse><verse id="3">Et iterum dixerunt : Alleluja. Et fumus ejus ascendit in sæcula sæculorum.</verse><verse id="4">Et ceciderunt seniores viginti quatuor, et quatuor animalia, et adoraverunt Deum sedentem super thronum, dicentes : Amen : alleluja.</verse><verse id="5">Et vox de throno exivit, dicens : Laudem dicite Deo nostro omnes servi ejus : et qui timetis eum pusilli et magni.</verse><verse id="6">Et audivi quasi vocem turbæ magnæ, et sicut vocem aquarum multarum, et sicut vocem tonitruorum magnorum, dicentium : Alleluja : quoniam regnavit Dominus Deus noster omnipotens.</verse><verse id="7">Gaudeamus, et exsultemus : et demus gloriam ei : quia venerunt nuptiæ Agni, et uxor ejus præparavit se.</verse><verse id="8">Et datum est illi ut cooperiat se byssino splendenti et candido. Byssinum enim justificationes sunt sanctorum.</verse><verse id="9">Et dixit mihi : Scribe : Beati qui ad cœnam nuptiarum Agni vocati sunt ; et dixit mihi : Hæc verba Dei vera sunt.</verse><verse id="10">Et cecidi ante pedes ejus, ut adorarem eum. Et dicit mihi : Vide ne feceris : conservus tuus sum, et fratrum tuorum habentium testimonium Jesu. Deum adora. Testimonium enim Jesu est spiritus prophetiæ.</verse><verse id="11">Et vidi cælum apertum, et ecce equus albus, et qui sedebat super eum, vocabatur Fidelis, et Verax, et cum justitia judicat et pugnat.</verse><verse id="12">Oculi autem ejus sicut flamma ignis, et in capite ejus diademata multa, habens nomen scriptum, quod nemo novit nisi ipse.</verse><verse id="13">Et vestitus erat veste aspersa sanguine : et vocatur nomen ejus : Verbum Dei.</verse><verse id="14">Et exercitus qui sunt in cælo, sequebantur eum in equis albis, vestiti byssino albo et mundo.</verse><verse id="15">Et de ore ejus procedit gladius ex utraque parte acutus, ut in ipso percutiat gentes. Et ipse reget eas in virga ferrea : et ipse calcat torcular vini furoris iræ Dei omnipotentis.</verse><verse id="16">Et habet in vestimento et in femore suo scriptum : Rex regum et Dominus dominantium.</verse><verse id="17">Et vidi unum angelum stantem in sole, et clamavit voce magna, dicens omnibus avibus, quæ volabant per medium cæli : Venite, et congregamini ad cœnam magnam Dei :</verse><verse id="18">ut manducetis carnes regum, et carnes tribunorum, et carnes fortium, et carnes equorum, et sedentium in ipsis, et carnes omnium liberorum, et servorum, et pusillorum et magnorum.</verse><verse id="19">Et vidi bestiam, et reges terræ, et exercitus eorum congregatos ad faciendum prælium cum illo, qui sedebat in equo, et cum exercitu ejus.</verse><verse id="20">Et apprehensa est bestia, et cum ea pseudopropheta : qui fecit signa coram ipso, quibus seduxit eos, qui acceperunt caracterem bestiæ, et qui adoraverunt imaginem ejus. Vivi missi sunt hi duo in stagnum ignis ardentis sulphure :</verse><verse id="21">et ceteri occisi sunt in gladio sedentis super equum, qui procedit de ore ipsius : et omnes aves saturatæ sunt carnibus eorum.</verse></chapter><chapter id="20"><verse id="1">Et vidi angelum descendentem de cælo, habentem clavem abyssi, et catenam magnam in manu sua.</verse><verse id="2">Et apprehendit draconem, serpentem antiquum, qui est diabolus, et Satanas, et ligavit eum per annos mille :</verse><verse id="3">et misit eum in abyssum, et clausit, et signavit super illum ut non seducat amplius gentes, donec consummentur mille anni : et post hæc oportet illum solvi modico tempore.</verse><verse id="4">Et vidi sedes, et sederunt super eas, et judicium datum est illis : et animas decollatorum propter testimonium Jesu, et propter verbum Dei, et qui non adoraverunt bestiam, neque imaginem ejus, nec acceperunt caracterem ejus in frontibus, aut in manibus suis, et vixerunt, et regnaverunt cum Christo mille annis.</verse><verse id="5">Ceteri mortuorum non vixerunt, donec consummentur mille anni. Hæc est resurrectio prima.</verse><verse id="6">Beatus, et sanctus, qui habet partem in resurrectione prima : in his secunda mors non habet potestatem : sed erunt sacerdotes Dei et Christi, et regnabunt cum illo mille annis.</verse><verse id="7">Et cum consummati fuerint mille anni, solvetur Satanas de carcere suo, et exibit, et seducet gentes, quæ sunt super quatuor angulos terræ, Gog, et Magog, et congregabit eos in prælium, quorum numerus est sicut arena maris.</verse><verse id="8">Et ascenderunt super latitudinem terræ, et circuierunt castra sanctorum, et civitatem dilectam.</verse><verse id="9">Et descendit ignis a Deo de cælo, et devoravit eos : et diabolus, qui seducebat eos, missus est in stagnum ignis, et sulphuris, ubi et bestia</verse><verse id="10">et pseudopropheta cruciabuntur die ac nocte in sæcula sæculorum.</verse><verse id="11">Et vidi thronum magnum candidum, et sedentem super eum, a cujus conspectu fugit terra, et cælum, et locus non est inventus eis.</verse><verse id="12">Et vidi mortuos, magnos et pusillos, stantes in conspectu throni, et libri aperti sunt : et alius liber apertus est, qui est vitæ : et judicati sunt mortui ex his, quæ scripta erant in libris, secundum opera ipsorum :</verse><verse id="13">et dedit mare mortuos, qui in eo erant : et mors et infernus dederunt mortuos suos, qui in ipsis erant : et judicatum est de singulis secundum opera ipsorum.</verse><verse id="14">Et infernus et mors missi sunt in stagnum ignis. Hæc est mors secunda.</verse><verse id="15">Et qui non inventus est in libro vitæ scriptus, missus est in stagnum ignis.</verse></chapter><chapter id="21"><verse id="1">Et vidi cælum novum et terram novam. Primum enim cælum, et prima terra abiit, et mare jam non est.</verse><verse id="2">Et ego Joannes vidi sanctam civitatem Jerusalem novam descendentem de cælo a Deo, paratam sicut sponsam ornatam viro suo.</verse><verse id="3">Et audivi vocem magnam de throno dicentem : Ecce tabernaculum Dei cum hominibus, et habitabit cum eis. Et ipsi populus ejus erunt, et ipse Deus cum eis erit eorum Deus :</verse><verse id="4">et absterget Deus omnem lacrimam ab oculis eorum : et mors ultra non erit, neque luctus, neque clamor, neque dolor erit ultra, quia prima abierunt.</verse><verse id="5">Et dixit qui sedebat in throno : Ecce nova facio omnia. Et dixit mihi : Scribe, quia hæc verba fidelissima sunt, et vera.</verse><verse id="6">Et dixit mihi : Factum est : ego sum alpha et omega, initium et finis. Ego sitienti dabo de fonte aquæ vitæ, gratis.</verse><verse id="7">Qui vicerit, possidebit hæc : et ero illi Deus, et ille erit mihi filius.</verse><verse id="8">Timidis autem, et incredulis, et execratis, et homicidis, et fornicatoribus, et veneficis, et idolatris, et omnibus mendacibus, pars illorum erit in stagno ardenti igne et sulphure : quod est mors secunda.</verse><verse id="9">Et venit unus de septem angelis habentibus phialas plenas septem plagis novissimis, et locutus est mecum, dicens : Veni, et ostendam tibi sponsam, uxorem Agni.</verse><verse id="10">Et sustulit me in spiritu in montem magnum et altum, et ostendit mihi civitatem sanctam Jerusalem descendentem de cælo a Deo,</verse><verse id="11">habentem claritatem Dei : et lumen ejus simile lapidi pretioso tamquam lapidi jaspidis, sicut crystallum.</verse><verse id="12">Et habebat murum magnum, et altum, habentem portas duodecim : et in portis angelos duodecim, et nomina inscripta, quæ sunt nomina duodecim tribuum filiorum Israël :</verse><verse id="13">ab oriente portæ tres, et ab aquilone portæ tres, et ab austro portæ tres, et ab occasu portæ tres.</verse><verse id="14">Et murus civitatis habens fundamenta duodecim, et in ipsis duodecim nomina duodecim apostolorum Agni.</verse><verse id="15">Et qui loquebatur mecum, habebat mensuram arundineam auream, ut metiretur civitatem, et portas ejus, et murum.</verse><verse id="16">Et civitas in quadro posita est, et longitudo ejus tanta est quanta et latitudo : et mensus est civitatem de arundine aurea per stadia duodecim millia : et longitudo, et altitudo, et latitudo ejus æqualia sunt.</verse><verse id="17">Et mensus est murum ejus centum quadraginta quatuor cubitorum, mensura hominis, quæ est angeli.</verse><verse id="18">Et erat structura muri ejus ex lapide jaspide : ipsa vero civitas aurum mundum simile vitro mundo.</verse><verse id="19">Et fundamenta muri civitatis omni lapide pretioso ornata. Fundamentum primum, jaspis : secundum, sapphirus : tertium, calcedonius : quartum, smaragdus :</verse><verse id="20">quintum, sardonyx : sextum, sardius : septimum, chrysolithus : octavum, beryllus : nonum, topazius : decimum, chrysoprasus : undecimum, hyacinthus : duodecimum, amethystus.</verse><verse id="21">Et duodecim portæ, duodecim margaritæ sunt, per singulas : et singulæ portæ erant ex singulis margaritis : et platea civitatis aurum mundum, tamquam vitrum perlucidum.</verse><verse id="22">Et templum non vidi in ea : Dominus enim Deus omnipotens templum illius est, et Agnus.</verse><verse id="23">Et civitas non eget sole neque luna ut luceant in ea, nam claritas Dei illuminavit eam, et lucerna ejus est Agnus.</verse><verse id="24">Et ambulabunt gentes in lumine ejus : et reges terræ afferent gloriam suam et honorem in illam.</verse><verse id="25">Et portæ ejus non claudentur per diem : nox enim non erit illic.</verse><verse id="26">Et afferent gloriam et honorem gentium in illam.</verse><verse id="27">Non intrabit in eam aliquod coinquinatum, aut abominationem faciens et mendacium, nisi qui scripti sunt in libro vitæ Agni.</verse></chapter><chapter id="22"><verse id="1">Et ostendit mihi fluvium aquæ vitæ, splendidum tamquam crystallum, procedentem de sede Dei et Agni.</verse><verse id="2">In medio plateæ ejus, et ex utraque parte fluminis, lignum vitæ, afferens fructus duodecim per menses singulos, reddens fructum suum et folia ligni ad sanitatem gentium.</verse><verse id="3">Et omne maledictum non erit amplius : sed sedes Dei et Agni in illa erunt, et servi ejus servient illi.</verse><verse id="4">Et videbunt faciem ejus : et nomen ejus in frontibus eorum.</verse><verse id="5">Et nox ultra non erit : et non egebunt lumine lucernæ, neque lumine solis, quoniam Dominus Deus illuminabit illos, et regnabunt in sæcula sæculorum.</verse><verse id="6">Et dixit mihi : Hæc verba fidelissima sunt, et vera. Et Dominus Deus spirituum prophetarum misit angelum suum ostendere servis suis quæ oportet fieri cito.</verse><verse id="7">Et ecce venio velociter. Beatus, qui custodit verba prophetiæ libri hujus.</verse><verse id="8">Et ego Joannes, qui audivi, et vidi hæc. Et postquam audissem, et vidissem, cecidi ut adorarem ante pedes angeli, qui mihi hæc ostendebat :</verse><verse id="9">et dixit mihi : Vide ne feceris : conservus enim tuus sum, et fratrum tuorum prophetarum, et eorum qui servant verba prophetiæ libri hujus : Deum adora.</verse><verse id="10">Et dicit mihi : Ne signaveris verba prophetiæ libri hujus : tempus enim prope est.</verse><verse id="11">Qui nocet, noceat adhuc : et qui in sordibus est, sordescat adhuc : et qui justus est, justificetur adhuc : et sanctus, sanctificetur adhuc.</verse><verse id="12">Ecce venio cito, et merces mea mecum est, reddere unicuique secundum opera sua.</verse><verse id="13">Ego sum alpha et omega, primus et novissimus, principium et finis.</verse><verse id="14">Beati, qui lavant stolas suas in sanguine Agni : ut sit potestas eorum in ligno vitæ, et per portas intrent in civitatem.</verse><verse id="15">Foris canes, et venefici, et impudici, et homicidæ, et idolis servientes, et omnis qui amat et facit mendacium.</verse><verse id="16">Ego Jesus misi angelum meum testificari vobis hæc in ecclesiis. Ego sum radix, et genus David, stella splendida et matutina.</verse><verse id="17">Et spiritus, et sponsa dicunt : Veni. Et qui audit, dicat : Veni. Et qui sitit, veniat : et qui vult, accipiat aquam vitæ, gratis.</verse><verse id="18">Contestor enim omni audienti verba prophetiæ libri hujus : si quis apposuerit ad hæc, apponet Deus super illum plagas scriptas in libro isto.</verse><verse id="19">Et si quis diminuerit de verbis libri prophetiæ hujus, auferet Deus partem ejus de libro vitæ, et de civitate sancta, et de his quæ scripta sunt in libro isto :</verse><verse id="20">dicit qui testimonium perhibet istorum. Etiam venio cito : amen. Veni, Domine Jesu.</verse></chapter></book></bible>