<?xml version="1.0" encoding="utf-8"?><bible><info id="name" code="102">Norsk Bibel 88/07</info><info id="language" shortname="nb" textdirection="ltr">Norwegian Bokmål</info><info id="publisher" url="http://www.norsk-bibel.no">Norsk Bible</info><book id="1" name="1 Mosebok" shortname="gen"><chapter id="1"><verse id="1">I begynnelsen skapte Gud himmelen og jorden.</verse><verse id="2">Og jorden var øde og tom, og det var mørke over det store dyp, og Guds Ånd svevet over vannene.</verse><verse id="3">Og Gud sa: Bli lys! Og det ble lys.</verse><verse id="4">Og Gud så at lyset var godt, og Gud skilte lyset fra mørket.</verse><verse id="5">Og Gud kalte lyset dag, og mørket kalte han natt. Og det ble aften, og det ble morgen, dag én.</verse><verse id="6">Og Gud sa: La det bli en hvelving* midt i vannene, og den skal skille vann fra vann.</verse><verse id="7">Og Gud gjorde hvelvingen og skilte vannet som er under hvelvingen, fra vannet som er over hvelvingen. Og det ble slik.</verse><verse id="8">Og Gud kalte hvelvingen himmel. Og det ble aften, og det ble morgen, andre dagen.</verse><verse id="9">Og Gud sa: La vannet under himmelen samles på ett sted, og la det tørre landet komme til syne. Og det ble slik.</verse><verse id="10">Og Gud kalte det tørre landet jord, og vannet som var samlet, kalte han hav. Og Gud så at det var godt.</verse><verse id="11">Og Gud sa: Jorden skal la gress, planter som sår seg, frukttrær som bærer frukt med frø i, spire fram på jorden, hvert etter sitt slag. Og det ble slik.</verse><verse id="12">Og jorden lot gress gro fram, planter som sår seg, hvert etter sitt slag, og trær som bærer frukt med frø i, hvert etter sitt slag. Og Gud så at det var godt.</verse><verse id="13">Og det ble aften, og det ble morgen, tredje dagen.</verse><verse id="14">Og Gud sa: La det bli lys på himmelhvelvingen til å skille mellom dagen og natten. Og de skal være til tegn som fastsetter høytider og dager og år.</verse><verse id="15">Og de skal være lys på himmelhvelvingen til å lyse over jorden. Og det ble slik.</verse><verse id="16">Og Gud gjorde de to store lysene, det største til å råde over dagen, det mindre til å råde over natten, og stjernene.</verse><verse id="17">Og Gud satte dem på himmelhvelvingen til å lyse over jorden,</verse><verse id="18">og til å råde om dagen og om natten, og til å skille lyset fra mørket. Og Gud så at det var godt.</verse><verse id="19">Og det ble aften, og det ble morgen, fjerde dagen.</verse><verse id="20">Og Gud sa: La vannet vrimle med et mylder av levende sjeler, og la fugler fly over jorden, under himmelhvelvingen.</verse><verse id="21">Og Gud skapte de store sjødyrene og alle de levende sjeler som rører seg, som vrimler i vannet, hvert etter sitt slag, og hver vinget fugl etter sitt slag. Og Gud så at det var godt.</verse><verse id="22">Og Gud velsignet dem og sa: Vær fruktbare og bli mange og fyll vannet i havet, og fuglene bli mange på jorden!</verse><verse id="23">Og det ble aften, og det ble morgen, femte dagen.</verse><verse id="24">Og Gud sa: Jorden skal la levende sjeler gå fram, hver etter sitt slag: Fe og kryp og jordens ville dyr, hvert etter sitt slag. Og det ble slik.</verse><verse id="25">Og Gud gjorde de ville dyrene på jorden, hvert etter sitt slag, og kveget etter sitt slag, og alt landjor dens kryp etter sitt slag. Og Gud så at det var godt.</verse><verse id="26">Og Gud sa: La oss gjøre mennesk er i vårt bilde, etter vår liknelse. Og de skal råde over havets fisker og over himmelens fugler, og over feet og over all jorden, og over hvert kryp som rører seg på jorden.</verse><verse id="27">Og Gud skapte mennesket i sitt bilde, i Guds bilde skapte han det, til mann og kvinne* skapte han dem.</verse><verse id="28">Og Gud velsignet dem og Gud sa til dem: Vær fruktbare og bli mange og fyll jorden, og legg den under dere og råd over havets fisker og himmelens fugler og over alt levende som rører seg på jorden.</verse><verse id="29">Og Gud sa: Se, jeg har gitt dere alle planter som sår seg over hele jorden, og hvert tre med frukt som setter frø. Det skal være føde for dere.</verse><verse id="30">Og til alle jordens dyr og til alle himmelens fugler og til alt som kryper på jorden som det er levende sjel i, gir jeg alle grønne planter til føde. Og det ble slik.</verse><verse id="31">Og Gud så alt det han hadde gjort, og se, det var overmåte godt. Og det ble aften og det ble morgen, den sjette dagen.</verse></chapter><chapter id="2"><verse id="1">Så ble himmelen og jorden fullført med hele sin hær.</verse><verse id="2">Og Gud fullførte på den sjuende dagen det verk han hadde gjort, og han hvilte på den sjuende dagen fra alt sitt verk som han hadde gjort.</verse><verse id="3">Og Gud velsignet den sjuende dagen og helliget den, for på den hvilte han fra alt sitt verk, det Gud hadde skapt og ville gjøre.</verse><verse id="4">Dette er historien om himmelen og jorden da de ble skapt. På den dagen da Gud Herren* gjorde jord og himmel,</verse><verse id="5">fantes det ennå ingen av markens vekster på jorden, og ingen av markens planter var ennå grodd fram, for Gud Herren hadde ikke latt det regne på jorden, og det fantes ikke et menneske til å dyrke landjorden.</verse><verse id="6">Men en tåke steg opp av jorden slik at hele landjordens overflate ble vannet.</verse><verse id="7">Og Gud Herren formet mennesket* av landjordens** støv, og blåste livets ånde i hans nese, og mennesket ble til en levende sjel.</verse><verse id="8">Så plantet Gud Herren en hage i Eden, i Østen. Der satte han mennesket som han hadde formet.</verse><verse id="9">Og Gud Herren lot alle slags trær vokse opp av landjorden, prektige å se på og gode å ete av, også livets tre midt i hagen, og treet til kunnskap om godt og ondt.</verse><verse id="10">Og en elv rant ut fra Eden for å vanne hagen, og derfra delte den seg og ble til fire hovedstrømmer.</verse><verse id="11">Navnet på den ene er Pisjon. Det er den som renner omkring hele landet Havila, der det er gull.</verse><verse id="12">Og gullet i dette landet er godt. Der er bdellium og onyks-stein.</verse><verse id="13">Og navnet på den andre elven er Gihon. Det er den som renner omkring hele landet Kusj*.</verse><verse id="14">Og navnet på den tredje elven er Hiddekel*. Det er den som renner øst for Assur. Og den fjerde elven er Frat**.</verse><verse id="15">Og Gud Herren tok mennesket og satte ham i Edens hage til å dyrke og verne den.</verse><verse id="16">Og Gud Herren bød mennesket: Av hvert tre i hagen kan du fritt ete,</verse><verse id="17">men treet til kunnskap om godt og ondt, må du ikke ete av, for den dagen du eter av det, skal du visselig dø.</verse><verse id="18">Så sa Gud Herren: Det er ikke godt for mennesket å være alene. Jeg vil gjøre ham en medhjelp som er hans like.</verse><verse id="19">Og Gud Herren hadde formet av landjorden alle markens dyr og alle himmelens fugler. Og han førte dem til mennesket for å se hva han ville kalle dem. Det mennesket kalte hver levende sjel, det ble dens navn.</verse><verse id="20">Så ga mennesket navn til alt feet, til himmelens fugler og til alle markens dyr. Men for seg selv fant mennesket ingen medhjelp som var hans like.</verse><verse id="21">Da lot Gud Herren en dyp søvn komme over mennesket, og mens han sov, tok han et av hans ribben og fylte igjen med kjøtt.</verse><verse id="22">Og Gud Herren bygde av det ribben han hadde tatt av mannen, en kvinne, og førte henne til mannen.</verse><verse id="23">Da sa mannen: Denne gang er det ben av mine ben og kjøtt av mitt kjøtt. Hun skal kalles manninne*, for av mannen er hun tatt.</verse><verse id="24">Derfor skal mannen forlate sin far og sin mor og forbli hos sin hustru, og de skal være ett kjød.</verse><verse id="25">De var nakne, både Adam og hans hustru, men skammet seg ikke.</verse></chapter><chapter id="3"><verse id="1">Men slangen* var listigere enn alle dyr på marken som Herren Gud hadde gjort, og den sa til kvinnen: Har Gud virkelig sagt: Dere skal ikke ete av noe tre i hagen?</verse><verse id="2">Kvinnen sa til slangen: Vi kan ete av frukten på trærne i hagen,</verse><verse id="3">men om frukten på det treet som er midt i hagen, har Gud sagt: Dere skal ikke ete av den og ikke røre den, for da dør dere.</verse><verse id="4">Da sa slangen til kvinnen: Dere kommer slett ikke til å dø!</verse><verse id="5">Men Gud vet at den dagen dere eter av det, vil øynene deres åpnes, dere vil bli slik som Gud til å kjenne godt og ondt.</verse><verse id="6">Kvinnen så nå at treet var godt å ete av, og at det var en lyst for øynene - et prektig tre, siden det kunne gi forstand. Så tok hun av frukten og åt. Hun ga også sin mann, som var med henne, og han åt.</verse><verse id="7">Da ble begges øyne åpnet, og de skjønte at de var nakne. Så flettet de sammen fikenblad og bandt dem om livet.</verse><verse id="8">Og de hørte Herren Gud da han kom vandrende i hagen da dagen var blitt sval. Og Adam og hans hustru skjulte seg for Herren Guds åsyn mellom trærne i hagen.</verse><verse id="9">Da kalte Herren Gud på Adam og sa til ham: Hvor er du?</verse><verse id="10">Han svarte: Jeg hørte din røst i hagen, og da ble jeg redd, fordi jeg var naken, og jeg gjemte meg.</verse><verse id="11">Da sa han: Hvem har fortalt deg at du er naken? Har du ett av treet jeg forbød deg å ete av?</verse><verse id="12">Adam sa: Kvinnen som du ga meg til å være hos meg, hun ga meg av treet, og jeg åt.</verse><verse id="13">Da sa Herren Gud til kvinnen: Hva er det du har gjort? Kvinnen svarte: Slangen dåret meg, og jeg åt.</verse><verse id="14">Da sa Herren Gud til slangen: Fordi du gjorde dette, skal du være forbannet fremfor alt fe og fremfor alle markens dyr. På buken skal du krype, og støv skal du ete alle ditt livs dager.</verse><verse id="15">Fiendskap setter jeg mellom deg og kvinnen, mellom din ætt og hennes ætt. Han skal knuse ditt hode, og du skal knuse hans hæl.</verse><verse id="16">Til kvinnen sa han: Jeg vil gjøre din møye meget stor i ditt svangerskap. Med smerte skal du føde dine barn. Til din mann skal din attrå stå, og han skal råde over deg.</verse><verse id="17">Og til Adam sa han: Fordi du lød din hustrus røst og åt av treet som jeg forbød deg å ete av, skal jorden være forbannet for din skyld. Med møye skal du nære deg av den alle dine levedager.</verse><verse id="18">Torner og tistler skal den bære for deg, og du skal ete av markens vekster.</verse><verse id="19">I ditt ansikts sved skal du ete ditt brød, inntil du vender tilbake til jorden, for av den er du tatt. Støv er du, og til støv skal du vende tilbake.</verse><verse id="20">Adam kalte sin hustru Eva, fordi hun er mor* til alle som lever.</verse><verse id="21">Og Herren Gud gjorde kapper av skinn til Adam og hans hustru, og kledde dem.</verse><verse id="22">Og Herren Gud sa: Se, mennesket er blitt som en av oss til å kjenne godt og ondt. Bare han nå ikke strekker ut sin hånd og tar også av livets tre, og eter og lever evig!</verse><verse id="23">Så viste Herren Gud ham ut av Edens hage og satte ham til å dyrke jorden, som han var tatt av.</verse><verse id="24">Han drev mennesket ut, og øst for Edens hage plasserte han kjerubene og det flammende sverdet som svingte hit og dit for å vokte veien til livets tre.</verse></chapter><chapter id="4"><verse id="1">Adam holdt seg til sin hustru Eva, og hun ble med barn og fødte Kain. Da sa hun: Jeg har fått* en mann ved Herren.</verse><verse id="2">Siden fødte hun Abel, hans bror. Abel ble sauegjeter. Kain ble jordbruker.</verse><verse id="3">Da en tid var gått, skjedde det at Kain bar fram for Herren et offer av markens grøde.</verse><verse id="4">Abel bar også fram et offer, som han tok av de førstefødte lammene i flokken og deres fett. Og Herren så til Abel og hans offer,</verse><verse id="5">men til Kain og hans offer så han ikke. Da ble Kain forbitret, og stirret ned for seg.</verse><verse id="6">Og Herren sa til Kain: Hvorfor er du så forbitret, og hvorfor stirrer du ned for deg?</verse><verse id="7">Er det ikke så at dersom du har godt i sinne, da kan du løfte ansiktet? Men har du ikke godt i sinne, da ligger synden på lur ved døren. Den har lyst på deg, men du skal herske over den.</verse><verse id="8">Kain talte til Abel, sin bror. Og da de en gang var ute på marken, for Kain løs på sin bror Abel og slo ham i hjel.</verse><verse id="9">Da sa Herren til Kain: Hvor er Abel, din bror? Han svarte: Jeg vet ikke. Er jeg min brors vokter?</verse><verse id="10">Men han sa: Hva har du gjort? Røsten av din brors blod roper til meg fra jorden.</verse><verse id="11">Nå skal du være bannlyst fra den jorden som åpnet sin munn og tok imot din brors blod fra din hånd.</verse><verse id="12">Når du dyrker jorden, skal den ikke mer gi deg sin grøde. En flyktning og en vandrer skal du være på jorden.</verse><verse id="13">Da sa Kain til Herren: Min skyld er større enn at jeg kan bære den.</verse><verse id="14">Se, du har i dag drevet meg ut av landet, og jeg må skjule meg for ditt åsyn. Jeg blir en flyktning og en vandrer på jorden, og det vil gå slik at hvem som helst som finner meg, kommer til å slå meg i hjel.</verse><verse id="15">Men Herren sa til ham: Dersom noen slår Kain i hjel, skal det hevnes sjufold. Og Herren satte et merke på Kain for at ingen som møtte ham, skulle slå ham i hjel.</verse><verse id="16">Så dro Kain bort fra Herrens åsyn og bosatte seg i landet Nod, øst for Eden.</verse><verse id="17">Og Kain holdt seg til sin hustru, og hun ble med barn og fødte Hanok. Så tok han seg fore å bygge en by og ga byen navnet Hanok etter sin sønn.</verse><verse id="18">Hanok fikk sønnen Irad. Irad ble far til Mehujael. Mehujael ble far til Metusjael. Metusjael ble far til Lamek.</verse><verse id="19">Lamek tok seg to koner, den ene hette Ada, den andre hette Silla.</verse><verse id="20">Ada fødte Jabal, han ble stamfar til dem som bor i telt og holder buskap.</verse><verse id="21">Hans bror hette Jubal, han ble stamfar til alle dem som spiller på harpe og fløyte.</verse><verse id="22">Silla fødte Tubalkain. Han smidde alle slags redskaper av kobber og jern. Tubalkains søster var Na’ama.</verse><verse id="23">Lamek sa til konene sine: Ada og Silla, hør min røst, Lameks hustruer, lytt til min tale! En mann dreper jeg for hvert sår jeg får, en gutt for hver skramme jeg får.</verse><verse id="24">For hevnes Kain sju ganger, da skal Lamek hevnes syttisju ganger.</verse><verse id="25">Adam holdt seg igjen til sin hustru, og hun fødte en sønn og kalte ham Set. [Hun sa:] For Gud har satt* meg en annen sønn i Abels sted, fordi Kain slo ham i hjel.</verse><verse id="26">Set fikk en sønn og kalte ham Enosj. På den tiden begynte de å påkalle Herrens navn.</verse></chapter><chapter id="5"><verse id="1">Dette er boken om Adams slektshistorie: På den dagen Gud skapte mennesket, skapte han det i Guds liknelse,</verse><verse id="2">til mann og kvinne skapte han dem, og han velsignet dem og ga dem navnet menneske på den dagen de ble skapt.</verse><verse id="3">Da Adam var hundre og tretti år gammel, fikk han en sønn i sin liknelse, etter sitt bilde. Han kalte ham Set.</verse><verse id="4">Og Adams dager etter at han hadde fått Set, var åtte hundre år, og han fikk sønner og døtre.</verse><verse id="5">Alle Adams levedager ble ni hundre og tretti år. Så døde han.</verse><verse id="6">Da Set var hundre og fem år gammel, fikk han sønnen Enosj.</verse><verse id="7">Etter at Set hadde fått Enosj, levde han åtte hundre og sju år, og fikk sønner og døtre.</verse><verse id="8">Alle Sets dager ble ni hundre og tolv år. Så døde han.</verse><verse id="9">Da Enosj var nitti år gammel, fikk han sønnen Kenan.</verse><verse id="10">Etter at Enosj hadde fått Kenan, levde han åtte hundre og femten år og fikk sønner og døtre.</verse><verse id="11">Alle Enosjs dager ble ni hundre og fem år. Så døde han.</verse><verse id="12">Da Kenan var sytti år gammel, fikk han sønnen Mahalalel.</verse><verse id="13">Etter at Kenan hadde fått Mahalalel, levde han åtte hundre og førti år og fikk sønner og døtre.</verse><verse id="14">Alle Kenans dager ble ni hundre og ti år. Så døde han.</verse><verse id="15">Da Mahalalel var sekstifem år gammel, fikk han sønnen Jared.</verse><verse id="16">Etter at Mahalalel hadde fått Jared, levde han åtte hundre og tretti år og fikk sønner og døtre.</verse><verse id="17">Alle Mahalalels dager ble åtte hundre og nittifem år. Så døde han.</verse><verse id="18">Da Jared var hundre og sekstito år gammel, fikk han sønnen Enok.</verse><verse id="19">Etter at Jared hadde fått Enok, levde han åtte hundre år og fikk sønner og døtre.</verse><verse id="20">Alle Jareds dager ble ni hundre og sekstito år. Så døde han.</verse><verse id="21">Da Enok var sekstifem år gammel, fikk han sønnen Metusjalah.</verse><verse id="22">Og Enok vandret med Gud i tre hundre år etter at han hadde fått Metusjalah, og han fikk sønner og døtre.</verse><verse id="23">Alle Enoks dager ble tre hundre og sekstifem år.</verse><verse id="24">Og Enok vandret med Gud. Så ble han borte, for Gud tok ham til seg.</verse><verse id="25">Da Metusjalah var hundre og åttisju år gammel, fikk han sønnen Lamek.</verse><verse id="26">Etter at Metusjalah hadde fått Lamek, levde han sju hundre og åttito år og fikk sønner og døtre.</verse><verse id="27">Alle Metusjalahs dager ble ni hundre og sekstini år. Så døde han.</verse><verse id="28">Da Lamek var hundre og åttito år gammel, fikk han en sønn.</verse><verse id="29">Han kalte ham Noah og sa: Han skal trøste* oss under vårt arbeid og våre henders møye på den jorden som Herren har forbannet.</verse><verse id="30">Etter at Lamek hadde fått Noah, levde han fem hundre og nittifem år og fikk sønner og døtre.</verse><verse id="31">Alle Lameks dager ble sju hundre og syttisju år. Så døde han.</verse><verse id="32">Og da Noah var fem hundre år gammel, fikk han sønnene Sem, Kam og Jafet.</verse></chapter><chapter id="6"><verse id="1">Da nå menneskene begynte å bli mange på jorden, og de fikk døtre,</verse><verse id="2">da så Guds sønner at menneskenes døtre var vakre, og de tok seg koner, hvem de hadde lyst til.</verse><verse id="3">Da sa Herren: Min Ånd skal ikke til evig tid gå i rette med menneskene. I sin villfarelse er de kjød, og deres dager skal være hundre og tjue år.</verse><verse id="4">Kjempene var på jorden i de dager. Og likeså siden, da Guds sønner gikk inn til menneskenes døtre, som fødte dem barn. Dette er de mektige menn i gammel tid, de navngjetne.</verse><verse id="5">Herren så at menneskenes ondskap var stor på jorden, og at alle tanker og hensikter i hjertene deres var onde hele dagen lang.</verse><verse id="6">Da angret Herren at han hadde skapt mennesket på jorden, og han var full av sorg i sitt hjerte.</verse><verse id="7">Og Herren sa: Jeg vil utrydde fra jorden menneskene som jeg har skapt, både mennesker og fe og krypdyr og himmelens fugler, for jeg angrer at jeg har skapt dem.</verse><verse id="8">Men Noah fant nåde for Herrens øyne.</verse><verse id="9">Dette er Noahs slektshistorie. Noah var en rettferdig mann, ulastelig blant sine samtidige. Noah vandret med Gud.</verse><verse id="10">Og Noah fikk tre sønner: Sem, Kam og Jafet.</verse><verse id="11">Men jorden var fordervet i Guds øyne, den ble full av vold.</verse><verse id="12">Og Gud så jorden, og se, den var fordervet. Alt kjød hadde fordervet sin ferd på jorden.</verse><verse id="13">Da sa Gud til Noah: Nå vil jeg gjøre ende på alt kjød, for de har fylt jorden med vold. Se, jeg vil ødelegge både dem og jorden.</verse><verse id="14">Bygg deg en ark av gofertre. Du skal innrede den med rom, og stryke den innvendig og utvendig med bek.</verse><verse id="15">Slik skal du bygge den: Arken skal være tre hundre alen lang, femti alen bred og tretti alen høy.</verse><verse id="16">Øverst på arken skal du gjøre en lysåpning som når en alen ned på veggen. Sett døren til arken på den ene siden. Du skal bygge den med tre dekk, et nederste, et annet og et tredje, innredet med rom i hver etasje.</verse><verse id="17">Og se, jeg lar en vannflom komme over jorden for å ødelegge alt kjød under himmelen som det er livsånde i. Alt som er på jorden, skal omkomme.</verse><verse id="18">Men jeg vil opprette min pakt med deg, og du skal gå inn i arken - du og dine sønner og din hustru og dine svigerdøtre med deg.</verse><verse id="19">Og av alt som lever, av alt kjød, skal du ta ett par av hvert slag med inn i arken for å holde dem i live med deg. De skal være hann og hunn.</verse><verse id="20">Av alle slags fugler og av alle slags fe og av alle slags krypdyr på jorden skal par for par komme inn til deg for å holdes i live.</verse><verse id="21">Og du skal ta med deg noe av allslags mat og samle det hos deg, så det kan være til føde for deg og for dem.</verse><verse id="22">Og Noah gjorde slik. Han gjorde i ett og alt som Gud hadde befalt ham.</verse></chapter><chapter id="7"><verse id="1">Så sa Herren til Noah: Gå inn i arken, du og hele din husstand! For bare deg har jeg funnet rettferdig for meg i denne slekt.</verse><verse id="2">Av alle rene dyr skal du ta deg ut sju par, hann og hunn, og av dyr som ikke er rene, ett par, hann og hunn,</verse><verse id="3">likeså av himmelens fugler sju par, hann og hunn, for å holde deres slekter i live på hele jorden.</verse><verse id="4">For sju dager heretter vil jeg la det regne på jorden i førti dager og førti netter, og jeg vil utslette fra jordens overflate hvert levende vesen som jeg har skapt.</verse><verse id="5">Og Noah gjorde i ett og alt som Herren hadde befalt ham.</verse><verse id="6">Noah var seks hundre år gammel da vannflommen kom over jorden.</verse><verse id="7">Så gikk Noah og hans sønner, hans kone og hans svigerdøtre med ham inn i arken for å berge seg for vannflommen.</verse><verse id="8">Av de rene dyrene og av de dyrene som ikke er rene, av fuglene og av alt som kryper på marken,</verse><verse id="9">gikk par for par inn til Noah i arken, hanndyr og hunndyr, slik Gud hadde befalt Noah.</verse><verse id="10">Så skjedde det, etter at de sju dagene var til ende, at vannflommen kom over jorden.</verse><verse id="11">I det året av Noahs liv da han var seks hundre år gammel, i den andre måneden, på den syttende dagen i måneden, den dagen brast alle kilder i det store dyp, og himmelens sluser ble åpnet.</verse><verse id="12">Regnet strømmet ned over jorden i førti dager og førti netter.</verse><verse id="13">Denne samme dagen gikk Noah og Sem, Kam og Jafet, Noahs sønner, og Noahs kone og hans tre svigerdøtre med dem inn i arken,</verse><verse id="14">de og alle de ville dyrene etter sitt slag, alt fe etter sitt slag, alt kryp som rører seg på jorden etter sitt slag, alle fugler etter sitt slag, alt som flyr, alt som har vinger.</verse><verse id="15">De gikk inn til Noah i arken, par for par av alle skapninger som har livsånde i seg.</verse><verse id="16">De som gikk inn var hann og hunn av alt kjød, slik Gud hadde befalt ham. Og Herren lukket etter ham.</verse><verse id="17">Da kom vannflommen strømmende over jorden i førti dager, slik at vannet steg og løftet arken og hevet den over jorden.</verse><verse id="18">Og vannet steg og økte veldig over jorden, og arken fløt bortover vannflaten.</verse><verse id="19">Vannet steg nå mer og mer på jorden, så alle de høye fjellene under himmelen ble skjult.</verse><verse id="20">Femten alen høyt steg vannet over fjellene, og skjulte dem.</verse><verse id="21">Da omkom alt kjød som rørte seg på jorden, fugl og fe og de ville dyr, alt kryp som rører seg på jorden, og alle menneskene.</verse><verse id="22">Alt som hadde pust av livsånde i nesen, alt som levde på det tørre land, døde.</verse><verse id="23">Han utryddet hvert liv som fantes på jorden, fra mennesket til feet, krypet og fuglene under himmelen - de ble utryddet av jorden. Bare Noah ble tilbake, og de som var med ham i arken.</verse><verse id="24">Og vannet ble stående høyt over jorden i hundre og femti dager.</verse></chapter><chapter id="8"><verse id="1">Men Gud kom i hu Noah og alle ville dyr og alt feet som var med ham i arken. Og Gud lot en vind blåse over jorden, og vannet sank.</verse><verse id="2">Dypets kilder og himmelens sluser ble lukket, og regnet fra himmelen stanset.</verse><verse id="3">Vannet trakk seg etter hvert tilbake fra jorden, og vannet begynte å minke da hundre og femti dager var gått.</verse><verse id="4">I den sjuende måneden, på den syttende dagen i måneden, ble arken stående på Ararat-fjellene.</verse><verse id="5">Og vannet fortsatte å synke inntil den tiende måneden. I den tiende måneden, på den første dagen i måneden, kom fjelltoppene til syne.</verse><verse id="6">Da førti dager var gått, åpnet Noah luken han hadde gjort på arken</verse><verse id="7">og slapp ut en ravn. Den fløy fram og tilbake inntil vannet var tørket bort fra jorden.</verse><verse id="8">Så sendte han ut en due for å se om vannet hadde sunket fra jordens overflate.</verse><verse id="9">Men duen fant ikke noe sted å hvile sin fot, og den kom tilbake til ham i arken, for det sto vann over hele jordens overflate. Da rakte han ut hånden og tok den inn til seg i arken.</verse><verse id="10">Han ventet ennå sju dager, og sendte så igjen duen ut av arken.</verse><verse id="11">Duen kom til ham da det led mot kveld. Og se, den hadde et friskt oljeblad i nebbet. Da skjønte Noah at vannet var sunket bort fra jorden.</verse><verse id="12">Men han ventet ennå sju dager, så slapp han duen ut, og da kom den ikke tilbake til ham mer.</verse><verse id="13">Og det skjedde, i det seks hundre og første året, i den første måneden, på den første dagen i måneden, var vannet tørket bort fra jorden. Da tok Noah taket av arken og så ut, og se, jorden var tørr.</verse><verse id="14">I den andre måneden, på den tjuesjuende dagen i måneden, var jorden helt tørr.</verse><verse id="15">Da talte Gud til Noah og sa:</verse><verse id="16">Gå ut av arken, du og din hustru og dine sønner og dine svigerdøtre med deg.</verse><verse id="17">Alt levende som er hos deg, av alt kjød, fugl og fe og alt kryp som rører seg på jorden - før det ut med deg! Det skal vrimle av dem på jorden, de skal være fruktbare og formere seg på jorden.</verse><verse id="18">Så gikk Noah ut, og hans sønner, hans kone og hans svigerdøtre med ham.</verse><verse id="19">Alle dyrene, alt krypet, alle fuglene, alt som rører seg på jorden - alt etter sitt slag, gikk ut av arken.</verse><verse id="20">Og Noah bygde et alter for Herren. Han tok av alle rene dyr og av alle rene fugler og ofret brennoffer på alteret.</verse><verse id="21">Og Herren kjente den behagelige duften, og Herren sa i sitt hjerte: Jeg vil aldri mer forbanne jorden for menneskets skyld, for menneskehjertets tanker er onde fra ungdommen av. Jeg vil aldri mer drepe alt levende, slik jeg nå har gjort.</verse><verse id="22">Så lenge jorden står heretter, skal såtid og høst, kulde og hete, sommer og vinter, dag og natt aldri ta slutt.</verse></chapter><chapter id="9"><verse id="1">Og Gud velsignet Noah og sønnene hans og sa til dem: Vær fruktbare, bli mange og fyll jorden.</verse><verse id="2">Frykt og redsel for dere skal være over alle jordens dyr og alle himmelens fugler, over alt som kryper på marken, og over alle fiskene i havet. De er gitt i deres hånd.</verse><verse id="3">Alt som rører seg og lever, skal være til føde for dere. Likesom jeg ga dere de grønne plantene, gir jeg dere alt dette.</verse><verse id="4">Bare kjøtt med dets sjel i, det vil si blodet, skal dere ikke ete.</verse><verse id="5">Og sannelig: Jeg vil kreve gjengjeld for deres eget blod. Jeg vil kreve hvert dyr til regnskap om det tar deres blod, og likeså hvert menneske. Jeg vil kreve hver manns bror til regnskap for menneskets liv.</verse><verse id="6">Den som utøser menneskets blod, hans blod skal bli utøst av mennesker. For i Guds bilde skapte han mennesket.</verse><verse id="7">Dere skal være fruktbare og bli mange! Myldre på jorden og bli tallrike på den.</verse><verse id="8">Gud talte til Noah og til hans sønner som var med ham, og sa:</verse><verse id="9">Se, jeg oppretter selv min pakt med dere, og med slekten etter dere,</verse><verse id="10">og med hver levende skapning som er hos dere, fuglene og feet og alle ville dyr hos dere - alt som gikk ut av arken, alle dyr på jorden.</verse><verse id="11">Jeg oppretter min pakt med dere: Aldri mer skal alt kjød bli utryddet ved vannflom. Aldri mer skal det komme en vannflom og ødelegge jorden.</verse><verse id="12">Og Gud sa: Dette er tegnet på pakten jeg oppretter mellom meg og dere og hver levende skapning som er hos dere, for alle kommende slekter og tider:</verse><verse id="13">Min bue har jeg satt i skyen, den skal være tegn på en pakt mellom meg og jorden.</verse><verse id="14">Og det skal skje, når jeg fører skyer over jorden, og buen kommer til syne i skyen,</verse><verse id="15">da vil jeg komme i hu min pakt mellom meg og dere og hver levende skapning av alt kjød, og vannet skal aldri mer bli en flom som ødelegger alt kjød.</verse><verse id="16">Når buen står i skyen, vil jeg se den og minnes den evige pakten mellom Gud og hver levende skapning, alt kjød som er på jorden.</verse><verse id="17">Gud sa til Noah: Dette er tegnet på pakten jeg har opprettet mellom meg og alt kjød som er på jorden.</verse><verse id="18">Noahs sønner som gikk ut av arken, var Sem, Kam og Jafet. Kam var far til Kana’an.</verse><verse id="19">Disse tre var Noahs sønner. Fra dem bredte menneskene seg ut over hele jorden.</verse><verse id="20">Noah var jordbruker, og han var den første som plantet en vingård.</verse><verse id="21">Han drakk av vinen og ble beruset, og han kledde seg naken inne i teltet sitt.</verse><verse id="22">Da Kam, Kana’ans far, så sin fars nakenhet, fortalte han det utenfor til begge brødrene sine.</verse><verse id="23">Da tok Sem og Jafet et klede og la det på skuldrene sine og gikk baklengs inn og dekket sin fars nakenhet. De vendte ansiktet bort og så ikke sin fars nakenhet.</verse><verse id="24">Da Noah våknet av rusen, fikk han vite hva hans yngste sønn hadde gjort mot ham.</verse><verse id="25">Han sa: Forbannet være Kana’an! Trellers trell skal han være for sine brødre.</verse><verse id="26">Han sa også: Lovet være Herren, Sems Gud, Kana’an skal være hans trell!</verse><verse id="27">Gud skal gjøre det vidt for Jafet, han skal bo i Sems telter, og Kana’an skal være hans trell!</verse><verse id="28">Noah levde tre hundre og femti år etter vannflommen.</verse><verse id="29">Alle Noahs dager ble ni hundre og femti år. Så døde han.</verse></chapter><chapter id="10"><verse id="1">Dette er slektshistorien til Noahs sønner Sem, Kam og Jafet. De fikk sønner etter vannflommen.</verse><verse id="2">Jafets sønner var Gomer, Magog, Madai, Javan, Tubal, Mesjek og Tiras.</verse><verse id="3">Gomers sønner var Asjkenas, Rifat og Togarma.</verse><verse id="4">Javans sønner var Elisja, Tarsis, Kittim og Dodanim.</verse><verse id="5">Fra disse ble hedningenes kystland befolket i sine land, hvert med sitt tungemål, etter sine slekter, i sine folkeslag.</verse><verse id="6">Kams sønner var Kusj, Misrajim, Put og Kana’an.</verse><verse id="7">Kusjs sønner var Seba, Havila, Sabta, Raema og Sabteka. Raemas sønner var Sjeba og Dedan.</verse><verse id="8">Kusj fikk sønnen Nimrod, som var den første store hersker på jorden.</verse><verse id="9">Han var en mektig jeger for Herren. Derfor heter det: En mektig jeger for Herren som Nimrod.</verse><verse id="10">Begynnelsen til hans rike var Babel, Erek, Akkad og Kalne i landet Sinear.</verse><verse id="11">Fra dette landet dro han ut til Assur og bygde Ninive, Rehobot-Ir og Kalah,</verse><verse id="12">og Resen mellom Ninive og Kalah - dette er den store byen.</verse><verse id="13">Misrajim ble stamfar til luderne, anamerne, lehaberne og naftuherne,</verse><verse id="14">patruserne og kasluherne, som filistrene er kommet fra, og kaftorerne.</verse><verse id="15">Kana’an ble far til Sidon, som var hans førstefødte, og til Het,</verse><verse id="16">og til jebusittene, amorittene og girgasittene,</verse><verse id="17">hevittene, arkittene og sinittene,</verse><verse id="18">og arvadittene, semarittene og hamatittene. Siden bredte kana’aneernes ætter seg videre ut.</verse><verse id="19">Kana’aneernes grense gikk fra Sidon bortimot Gerar like til Gasa, og bortimot Sodoma, Gomorra, Adma og Sebojim like til Lesja.</verse><verse id="20">Dette var Kams etterkommere, etter sine ætter og tungemål, i sine land og folkeslag.</verse><verse id="21">Også Sem fikk barn. Han var stamfar til alle Ebers barn, og var den eldste broren av Jafet.</verse><verse id="22">Sems sønner var Elam, Assur, Arpaksjad, Lud og Aram.</verse><verse id="23">Arams sønner var Us, Hul, Geter og Masj.</verse><verse id="24">Arpaksjad fikk sønnen Sjelah, og Sjelah fikk sønnen Eber.</verse><verse id="25">Eber fikk to sønner. Den ene hette Peleg, for i hans dager ble jorden delt. Hans bror hette Joktan.</verse><verse id="26">Joktan ble far til Almodad, Sjelef, Hasarmavet og Jarah,</verse><verse id="27">Hadoram, Usal og Dikla,</verse><verse id="28">Obal, Abimael og Sjeba,</verse><verse id="29">Ofir, Havila og Jobab. Alle disse var Joktans sønner.</verse><verse id="30">De hadde bostedene sine i fjellbygdene i øst fra Mesja bortimot Sefar.</verse><verse id="31">Dette var Sems sønner etter sine slekter og tungemål, i sine land, etter sine folkeslag.</verse><verse id="32">Dette var Noahs sønners slekter etter sin avstamning, i sine folkeslag. Fra dem har folkene utbredt seg på jorden etter vannflommen.</verse></chapter><chapter id="11"><verse id="1">Hele jorden hadde ett språk og samme ord.</verse><verse id="2">Det skjedde, da de dro fram mot øst, at de fant en slette i landet Sinear, og de bosatte seg der.</verse><verse id="3">De sa til hverandre: Kom, la oss gjøre teglstein og brenne dem godt! De brukte tegl til stein og jordbek istedenfor mørtel.</verse><verse id="4">Så sa de: Kom, la oss bygge oss en by og et tårn som når opp til himmelen. La oss gjøre oss et navn, ellers blir vi spredt over hele jorden.</verse><verse id="5">Da steg Herren ned for å se byen og tårnet som menneskenes barn bygde.</verse><verse id="6">Og Herren sa: Se, de er ett folk, og de har alle samme språk. Dette er det første de foretar seg. Nå vil ingen ting være umulig for dem, hva de så får i sinne å gjøre.</verse><verse id="7">Kom, la oss stige ned og forvirre deres språk så de ikke forstår hverandres tale.</verse><verse id="8">Så spredte Herren dem derfra ut over hele jorden, og de holdt opp med å bygge på byen.</verse><verse id="9">Derfor ble byen kalt Babel, for der forvirret Herren all jordens tungemål, og derfra spredte Herren dem ut over hele jorden.</verse><verse id="10">Dette er Sems slektshistorie: Sem var hundre år gammel da han fikk sønnen Arpaksjad, to år etter vannflommen.</verse><verse id="11">Etter at Sem hadde fått Arpaksjad, levde han fem hundre år, og fikk sønner og døtre.</verse><verse id="12">Da Arpaksjad var trettifem år gammel, fikk han sønnen Sjelah.</verse><verse id="13">Etter at Arpaksjad hadde fått Sjelah, levde han fire hundre og tre år og fikk sønner og døtre.</verse><verse id="14">Da Sjelah var tretti år gammel, fikk han sønnen Eber.</verse><verse id="15">Etter at Sjelah hadde fått Eber, levde han fire hundre og tre år og fikk sønner og døtre.</verse><verse id="16">Da Eber var trettifire år gammel, fikk han sønnen Peleg.</verse><verse id="17">Etter at Eber hadde fått Peleg, levde han fire hundre og tretti år og fikk sønner og døtre.</verse><verse id="18">Da Peleg var tretti år gammel, fikk han sønnen Re’u.</verse><verse id="19">Etter at Peleg hadde fått Re’u, levde han to hundre og ni år og fikk sønner og døtre.</verse><verse id="20">Da Re’u var trettito år gammel, fikk han sønnen Serug.</verse><verse id="21">Etter at Re’u hadde fått Serug, levde han to hundre og sju år og fikk sønner og døtre.</verse><verse id="22">Da Serug var tretti år gammel, fikk han sønnen Nakor.</verse><verse id="23">Etter at Serug hadde fått Nakor, levde han to hundre år og fikk sønner og døtre.</verse><verse id="24">Da Nakor var tjueni år gammel, fikk han sønnen Tarah.</verse><verse id="25">Etter at Nakor hadde fått Tarah, levde han hundre og nitten år og fikk sønner og døtre.</verse><verse id="26">Da Tarah var sytti år gammel, fikk han sønnene Abram, Nakor og Haran.</verse><verse id="27">Dette er Tarahs slektshistorie: Tarah fikk sønnene Abram, Nakor og Haran. Haran fikk sønnen Lot.</verse><verse id="28">Haran døde hos sin far Tarah, i sitt fedreland, i Ur i Kaldea*.</verse><verse id="29">Abram og Nakor tok seg koner. Abrams kone hette Sarai, Nakors kone hette Milka og var en datter av Haran, far til Milka og Jiska.</verse><verse id="30">Sarai var ufruktbar og hadde ingen barn.</verse><verse id="31">Tarah tok med seg Abram, sin sønn, sin sønnesønn Lot, Harans sønn, og svigerdatteren Sarai, sin sønn Abrams kone, og de dro ut sammen fra Ur i Kaldea for å reise til Kana’ans land. Men da de kom så langt som til Karan*, bosatte de seg der.</verse><verse id="32">Tarahs dager ble to hundre og fem år. Så døde Tarah i Karan.</verse></chapter><chapter id="12"><verse id="1">Og Herren sa til Abram: Dra bort fra ditt land og fra din slekt og fra din fars hus til det landet som jeg vil vise deg!</verse><verse id="2">Jeg vil gjøre deg til et stort folk. Jeg vil velsigne deg og gjøre ditt navn stort, og du skal bli en velsignelse.</verse><verse id="3">Jeg vil velsigne dem som velsigner deg, og den som forbanner deg, vil jeg forbanne. Og i deg skal alle jordens slekter velsignes.</verse><verse id="4">Så dro Abram av sted, som Herren hadde sagt ham, og Lot dro med ham. Abram var syttifem år da han dro ut fra Karan.</verse><verse id="5">Abram tok med seg Sarai, sin kone, og Lot, sin brorsønn, og all den eiendom som de hadde samlet, og de folk de hadde fått i Karan. De dro ut for å reise til Kana’ans land, og de kom til Kana’ans land.</verse><verse id="6">Og Abram dro gjennom landet til stedet Sikem, til Mores terebintelund. Kana’aneerne bodde den gang i landet.</verse><verse id="7">Da åpenbarte Herren seg for Abram og sa: Din ætt vil jeg gi dette landet. Og han bygde der et alter for Herren som hadde åpenbart seg for ham.</verse><verse id="8">Derfra flyttet han til fjellet øst for Betel, og han slo opp teltet sitt mellom Betel i vest og Ai i øst. Han bygde der et alter for Herren og påkalte Herrens navn.</verse><verse id="9">Abram dro så videre mot sydlandet.</verse><verse id="10">Så ble det hungersnød i landet, og Abram dro ned til Egypt for å oppholde seg der, for hungersnøden var stor i landet.</verse><verse id="11">Og det skjedde da han nærmet seg Egypt, at han sa til Sarai, sin kone: Se nå, jeg vet at du er en vakker kvinne.</verse><verse id="12">Når nå egypterne får se deg, vil de si: Dette er hans kone! Og så vil de slå meg i hjel, men de vil la deg leve.</verse><verse id="13">Jeg ber deg, si at du er min søster, så det kan gå meg vel på grunn av deg, og livet mitt kan bli spart for din skyld.</verse><verse id="14">Og så skjedde, at da Abram kom til Egypt, da så egypterne at kvinnen var meget vakker.</verse><verse id="15">Faraos stormenn så henne og roste henne for farao, og kvinnen ble hentet til faraos hus.</verse><verse id="16">Og han gjorde vel mot Abram for hennes skyld. Han fikk både småfe og storfe og esler, treller og trellkvinner, eselhopper og kameler.</verse><verse id="17">Men Herren slo farao og hans hus med store plager på grunn av Sarai, Abrams kone.</verse><verse id="18">Da kalte farao Abram til seg og sa: Hva er det du har gjort mot meg? Hvorfor fortalte du meg ikke at hun er din kone?</verse><verse id="19">Hvorfor sa du: Hun er min søster, så jeg tok henne til kone? Se, her er ektefellen din, ta henne og gå!</verse><verse id="20">Og farao ga noen menn befaling om ham, og de sendte ham av sted med hans kone og alt det han eide.</verse></chapter><chapter id="13"><verse id="1">Og Abram dro ut fra Egypt opp til sydlandet, han og hans kone, med alt det han eide. Og Lot var med ham.</verse><verse id="2">Abram var meget rik på buskap og på sølv og gull.</verse><verse id="3">Og han dro i dagsreiser fra sydlandet helt til Betel, til det stedet hvor teltet hans hadde stått i begynnelsen, mellom Betel og Ai,</verse><verse id="4">til det stedet hvor han hadde bygd et alter forrige gang. Der påkalte Abram Herrens navn.</verse><verse id="5">Men også Lot, som dro sammen med Abram, hadde småfe og storfe og telt.</verse><verse id="6">Og landet kunne ikke romme dem, så de kunne bo sammen, for eiendommen deres var for stor til at de kunne bo sammen.</verse><verse id="7">Det ble trette mellom dem som gjette Abrams kveg og dem som gjette for Lot. Kana’aneerne og ferisittene bodde den gang i landet.</verse><verse id="8">Da sa Abram til Lot: Jeg ber deg, la det ikke være trette mellom meg og deg, og mellom gjeterne mine og gjeterne dine! Vi er jo brødre.</verse><verse id="9">Ligger ikke hele landet åpent for deg? Jeg ber deg, skill deg fra meg! Hvis du tar til venstre, vil jeg dra til høyre. Hvis du tar til høyre, vil jeg dra til venstre.</verse><verse id="10">Da løftet Lot sine øyne, og han så at hele Jordan-sletten like til Soar overalt var vannrik, som Herrens hage, som landet Egypt. Dette var før Herren ødela Sodoma og Gomorra.</verse><verse id="11">Så valgte Lot for seg selv hele Jordan-sletten. Og Lot dro østover, og de skiltes fra hverandre.</verse><verse id="12">Abram ble boende i Kana’ans land. Men Lot tok bolig i byene på sletten og han flyttet teltene sine så langt som til Sodoma.</verse><verse id="13">Men Sodomas menn var onde og syndet grovt mot Herren.</verse><verse id="14">Og Herren sa til Abram etter at Lot hadde skilt lag med ham: Løft nå dine øyne og se ut fra stedet der du står - mot nord, mot syd, mot øst og mot vest!</verse><verse id="15">For hele det landet som du ser, til deg vil jeg gi det, og til din ætt for alle tider.</verse><verse id="16">Jeg vil la din ætt bli som støvet på jorden. Hvis et menneske er i stand til å telle jordens støv, så skal også din ætt kunne telles.</verse><verse id="17">Stå opp og dra gjennom landet så langt og så bredt som det er! For deg vil jeg gi det.</verse><verse id="18">Og Abram flyttet teltene sine. Han kom til Mamres terebintelund i Hebron, og der bosatte han seg. Der bygde han et alter for Herren.</verse></chapter><chapter id="14"><verse id="1">Det skjedde i de dager da Amrafel var konge i Sinear, Arjok konge i Ellasar, Kedorlaomer konge i Elam, og Tideal konge over Gojim,</verse><verse id="2">da førte disse kongene krig mot Bera, kongen i Sodoma, og Birsa, kongen i Gomorra, og Sjinab, kongen i Adma, og Sjemeber, kongen i Sebojim, og mot kongen i Bela, det er Soar.</verse><verse id="3">Alle disse slo seg sammen og dro til Siddim-dalen, der Salthavet* nå er.</verse><verse id="4">Tolv år hadde de tjent Kedorlaomer, men i det trettende året gjorde de opprør.</verse><verse id="5">I det fjortende året kom så Kedorlaomer og de kongene som var med ham. De slo refa’ittene i Asterot-Karnajim, susittene i Ham, emittene i Sjave-Kirjatajim,</verse><verse id="6">og horittene på Se’ir-fjellet, like til El-Paran ved utkanten av ørkenen.</verse><verse id="7">Deretter vendte de tilbake og kom til En-Misjpat, det er Kadesj, og la under seg hele amalekittenes land, likeså amorittene som bodde i Haseson-Tamar.</verse><verse id="8">Da dro kongen av Sodoma ut, og kongen av Gomorra, kongen av Adma, kongen av Sebojim og kongen av Bela - det er Soar. De stilte seg i fylking mot dem i Siddim-dalen,</verse><verse id="9">mot Kedorlaomer, kongen i Elam, og Tideal, kongen over Gojim, og Amrafel, kongen i Sinear, og Arjok, kongen i Ellasar - fire konger mot de fem.</verse><verse id="10">Nå var Siddim-dalen full av jordbekgruver. Kongene av Sodoma og Gomorra flyktet, og de falt i dem. De som ble igjen, flyktet opp i fjellene.</verse><verse id="11">Så tok de alt gods i Sodoma og Gomorra, og hele matforrådet deres, og dro bort.</verse><verse id="12">De tok også med seg Lot, Abrams brorsønn, og hans gods, og dro bort. Han bodde nemlig i Sodoma.</verse><verse id="13">Det kom så noen flyktninger og fortalte det til hebreeren Abram. Han bodde ved den terebintelunden som tilhørte amoritten Mamre - Mamre var bror til Esjkol og Aner, og de var Abrams forbundsfeller.</verse><verse id="14">Da nå Abram fikk høre at hans slektning var bortført som fange, mønstret han sine våpentrente menn som var født i hans hus, tre hundre og atten i tallet, og satte etter dem like til Dan.</verse><verse id="15">Han og hans folk delte seg og overfalt dem om natten, og han slo dem og forfulgte dem helt til Hoba, som ligger nord for Damaskus.</verse><verse id="16">Så brakte han alt godset med tilbake. Også sin slektning Lot og hans eiendom førte han tilbake, likeså kvinnene og folket.</verse><verse id="17">Da han vendte tilbake etter å ha slått Kedorlaomer og de kongene som var med ham, gikk kongen i Sodoma ut for å møte ham i Sjavedalen, det er Kongedalen.</verse><verse id="18">Og Melkisedek, kongen i Salem, kom ut med brød og vin. Han var prest for Den Høyeste Gud.</verse><verse id="19">Han velsignet ham og sa: Velsignet være Abram av Den Høyeste Gud, han som eier himmel og jord.</verse><verse id="20">Og lovet være Den Høyeste Gud, som har gitt dine fiender i din hånd! Og Abram ga ham tiende av alt.</verse><verse id="21">Og kongen av Sodoma sa til Abram: Gi meg folket, og ta du godset!</verse><verse id="22">Men Abram sa til kongen av Sodoma: Jeg løfter min hånd til Herren, Den Høyeste Gud, han som eier himmel og jord:</verse><verse id="23">Ikke så mye som en tråd eller en skorem vil jeg ta av alt som er ditt, for at du ikke skal si: Jeg har gjort Abram rik.</verse><verse id="24">Jeg vil ikke ha noe, bare den maten som folkene mine har ett, og det som faller på de menn som dro ut med meg, Aner, Esjkol og Mamre - la dem ta sin del.</verse></chapter><chapter id="15"><verse id="1">Etter at dette var skjedd, kom Herrens ord til Abram i et syn, og det lød så: Frykt ikke, Abram! Jeg er ditt skjold. Din lønn skal være meget stor.</verse><verse id="2">Da sa Abram: Å Herre Herre, hva vil du gi meg? Jeg går jo barnløs bort. Den som skal overta mitt hus, er Elieser fra Damaskus.</verse><verse id="3">Og Abram sa: Meg har du ikke gitt barn, og se, en som er født i mitt hus, skal arve meg.</verse><verse id="4">Da kom Herrens ord til ham, og det lød så: Denne mann skal ikke arve deg, men den som skal utgå av ditt eget liv, han skal arve deg.</verse><verse id="5">Han førte ham utenfor og sa: Se nå opp mot himmelen og tell stjernene, hvis du er i stand til å telle dem! Og han sa til ham: Slik skal din ætt bli.</verse><verse id="6">Og Abram trodde på Herren, og han regnet ham det til rettferdighet.</verse><verse id="7">Og han sa til ham: Jeg er Herren, som førte deg ut fra kaldeernes Ur for å gi deg dette landet til eiendom.</verse><verse id="8">Da sa han: Herre Herre, hvordan kan jeg vite at jeg skal eie det?</verse><verse id="9">Da sa han til ham: Bring meg en tre års gammel kvige, en tre års gammel geit, en tre års gammel vær, en turteldue og en dueunge.</verse><verse id="10">Så hentet han alt dette til ham. Han skar dyrene midt over, og la det ene stykket av hvert dyr rett imot det andre. Men fuglene skar han ikke over.</verse><verse id="11">Rovfugler slo ned på de døde kroppene, og Abram jaget dem bort.</verse><verse id="12">Og det skjedde, da solen var ved å gå ned, at en dyp søvn falt over Abram. Se, redsel og et stort mørke kom over ham.</verse><verse id="13">Og han sa til Abram: Du skal vite for visst at din ætt skal bo som fremmede i et land som ikke er deres. De skal trelle for folket der, og de vil bli undertrykt og plaget i fire hundre år.</verse><verse id="14">Men jeg vil også dømme det folket som de skal trelle for, og deretter skal de dra ut med mye gods.</verse><verse id="15">Men du skal fare til dine fedre i fred, du skal bli begravet i en god alderdom.</verse><verse id="16">I det fjerde slektledd skal de komme tilbake hit. For ennå har ikke amorittene fylt sin ondskaps mål.</verse><verse id="17">Og det skjedde, da solen var gått ned og mørket kom, se, da var der en rykende ovn, og luende ild for fram mellom offerstykkene.</verse><verse id="18">Den dagen gjorde Herren en pakt med Abram og sa: Din ætt har jeg gitt dette landet, fra Egypts elv like til den store elven, floden Frat,</verse><verse id="19">kenittenes, kenisittenes og kadmonittenes,</verse><verse id="20">hetittenes, ferisittenes og refa’ittenes,</verse><verse id="21">amorittenes, kana’aneernes, girgasittenes og jebusittenes land.</verse></chapter><chapter id="16"><verse id="1">Sarai, Abrams kone, fødte ham ikke barn. Men hun hadde en egyptisk trellkvinne som hette Hagar.</verse><verse id="2">Og Sarai sa til Abram: Se, Herren har nektet meg barn. Jeg ber deg, gå derfor inn til trellkvinnen min. Kanskje jeg kunne få et barn ved henne. Og Abram gjorde som Sarai sa.</verse><verse id="3">Så tok Sarai, Abrams kone, sin egyptiske trellkvinne Hagar og ga henne som kone til sin mann Abram. Det var da ti år siden Abram hadde bosatt seg i Kana’ans land.</verse><verse id="4">Og han gikk inn til Hagar, og hun ble med barn. Men da hun så at hun var blitt med barn, foraktet hun sin frue.</verse><verse id="5">Da sa Sarai til Abram: Den uretten jeg lider, er du skyld i. Jeg ga trellkvinnen min i din favn, men nå, da hun ser at hun er med barn, forakter hun meg. Herren skal dømme mellom meg og deg.</verse><verse id="6">Og Abram sa til Sarai: Din trellkvinne er i din hånd, gjør med henne hva som er godt i dine øyne. Sarai var hard mot henne, og hun rømte fra henne.</verse><verse id="7">Men Herrens engel fant henne ved en vannkilde i ørkenen, ved kilden på veien til Sur.</verse><verse id="8">Og han sa: Hagar, Sarais trellkvinne! Hvor kommer du fra, og hvor akter du deg hen? Hun svarte: Jeg har flyktet fra min frue Sarai.</verse><verse id="9">Da sa Herrens engel til henne: Gå tilbake til din frue, og bøy deg under hennes hånd.</verse><verse id="10">Og Herrens engel sa til henne: Jeg vil gjøre din ætt så tallrik at den ikke kan telles.</verse><verse id="11">Og Herrens engel sa videre til henne: Se, du er med barn og skal føde en sønn, og du skal kalle ham Ismael*, for Herren har hørt din nød.</verse><verse id="12">Han skal bli et villesel av et menneske. Hans hånd skal være mot alle, og alles hånd mot ham. Han skal bo rett for øynene på alle sine brødre.</verse><verse id="13">Og Herren som talte til henne, kalte hun ved navnet: «Du er Gud, den som ser.» For hun sa: Har jeg her virkelig fått se ham som ser meg?</verse><verse id="14">Derfor kaller en kilden Lakai Ro’is brønn*. Den ligger mellom Kadesj og Bered.</verse><verse id="15">Og Hagar fødte Abram en sønn, og Abram kalte sin sønn som Hagar fødte, Ismael.</verse><verse id="16">Abram var åttiseks år gammel da Hagar fødte ham Ismael.</verse></chapter><chapter id="17"><verse id="1">Da Abram var nittini år gammel, åpenbarte Herren seg for ham og sa til ham: Jeg er Gud Den Allmektige, vandre for mitt åsyn og vær ustraffelig.</verse><verse id="2">Jeg vil opprette min pakt mellom meg og deg, og jeg vil gjøre din ætt overmåte tallrik.</verse><verse id="3">Da falt Abram på sitt ansikt, og Gud talte med ham og sa:</verse><verse id="4">Se, jeg slutter min pakt med deg, og du skal bli far til en mengde folk.</verse><verse id="5">Ditt navn skal ikke mer være Abram, men ditt navn skal være Abraham, for jeg gjør deg til far for en mengde folk*.</verse><verse id="6">Jeg vil gjøre deg overmåte fruktbar, jeg gjør deg til mange folk, og konger skal utgå fra deg.</verse><verse id="7">Jeg vil opprette min pakt mellom meg og deg og din ætt etter deg, fra slekt til slekt - en evig pakt. Jeg skal være Gud for deg og for din ætt etter deg.</verse><verse id="8">Jeg vil gi til deg og din ætt etter deg det landet hvor du bor som fremmed, hele Kana’ans land, til en evig eiendom. Og jeg vil være deres Gud.</verse><verse id="9">Så sa Gud til Abraham: Du skal holde min pakt, du og din ætt etter deg gjennom sine slektledd.</verse><verse id="10">Dette er min pakt som dere skal holde, pakten mellom meg og dere og dine etterkommere: Alt mannkjønn hos dere skal omskjæres.</verse><verse id="11">Dere skal omskjæres på deres kjøds forhud, og det skal være tegnet på pakten mellom meg og dere.</verse><verse id="12">Åtte dager gammel skal alle som er av mannkjønn hos dere, omskjæres, slekt etter slekt, både den som er født i ditt hus, og den som er kjøpt for penger av fremmede som ikke er av din ætt.</verse><verse id="13">Omskjæres skal både den som er født i ditt hus og den som er kjøpt for dine penger. Slik skal min pakt være på deres kjød - en evig pakt.</verse><verse id="14">En uomskåren av mannkjønn, en som ikke er blitt omskåret på sin forhud, han skal utryddes av sitt folk, han har brutt min pakt.</verse><verse id="15">Så sa Gud til Abraham: Sarai, din kone, skal du ikke lenger kalle Sarai, men Sara skal være hennes navn.</verse><verse id="16">Jeg vil velsigne henne, og gi deg en sønn også med henne. Ja, jeg vil velsigne henne og hun skal bli til folkeslag, konger over mange folk skal fremgå av henne.</verse><verse id="17">Da falt Abraham på sitt ansikt og lo, og han sa i sitt hjerte: Skulle en som er hundre år gammel, få barn? Og Sara, som er nitti år gammel, skulle hun føde?</verse><verse id="18">Og Abraham sa til Gud: Måtte bare Ismael få leve for ditt åsyn!</verse><verse id="19">Men Gud sa: Sannelig, Sara, din kone, skal føde deg en sønn, og du skal kalle ham Isak*. Jeg vil opprette min pakt med ham, en evig pakt for hans ætt etter ham.</verse><verse id="20">Og Ismael - også om ham har jeg hørt deg: Se, jeg vil velsigne ham, jeg vil gjøre ham fruktbar og gi ham en overmåte tallrik ætt. Han skal bli far til tolv høvdinger, og jeg vil gjøre ham til et stort folk.</verse><verse id="21">Men min pakt vil jeg opprette med Isak, som Sara skal føde deg på denne tiden neste år.</verse><verse id="22">Så sluttet han å tale med ham, og Gud for opp fra Abraham.</verse><verse id="23">Samme dag tok Abraham Ismael, sin sønn, og alle som var født i hans hus, og alle som var kjøpt for hans penger, alt mannkjønn blant folkene i Abrahams hus, og han omskar deres forhud, slik Gud hadde sagt til ham.</verse><verse id="24">Abraham var nittini år gammel da hans forhud ble omskåret.</verse><verse id="25">Ismael, sønnen hans, var tretten år da hans forhud ble omskåret.</verse><verse id="26">På én og samme dag ble de omskåret, Abraham og hans sønn Ismael,</verse><verse id="27">og alle menn i hans hus, de som var født i hans hus og de som var kjøpt for penger av fremmede, ble omskåret med ham.</verse></chapter><chapter id="18"><verse id="1">Så åpenbarte Herren seg for ham i Mamres terebintelund, en gang han satt i teltdøren midt på heteste dagen.</verse><verse id="2">Han løftet sine øyne, og se, tre menn sto foran ham. Da han så dem, løp han dem i møte fra teltdøren, bøyde seg til jorden</verse><verse id="3">og sa: Herre, dersom jeg har funnet nåde for dine øyne, så ber jeg deg, gå ikke din tjener forbi!</verse><verse id="4">La oss få hente litt vann så dere kan få vasket føttene, og hvile dere her under treet.</verse><verse id="5">La meg hente et stykke brød så dere kan styrke dere før dere drar videre - siden dere nå har lagt veien om deres tjener. Og de sa: Gjør som du har sagt!</verse><verse id="6">Da skyndte Abraham seg inn i teltet til Sara og sa: Skynd deg, ta tre mål fint mel, kna det og bak kaker!</verse><verse id="7">Abraham løp også bort til buskapen og hentet en fin og god kalv, og ga den til tjenestegutten, som skyndte seg å lage den til.</verse><verse id="8">Så tok han rømme og melk og kalven som han hadde gjort i stand, og satte det fram for dem. Og han sto hos dem under treet mens de spiste.</verse><verse id="9">Og de sa til ham: Hvor er Sara, din kone? Han sa: Der inne i teltet.</verse><verse id="10">Og han (Herren) sa: Jeg vil komme tilbake til deg på denne tiden neste år, og se, da skal Sara, din kone, ha en sønn. Sara hørte dette i teltdøren, som var bak ham.</verse><verse id="11">Nå var Abraham og Sara gamle, langt oppe i årene, og Sara hadde det ikke lenger på kvinners vis.</verse><verse id="12">Derfor lo Sara ved seg selv og sa: Skulle jeg, når jeg er blitt gammel, føle lyst - og herren min er også gammel!</verse><verse id="13">Da sa Herren til Abraham: Hvorfor ler Sara og sier: Skal jeg virkelig føde barn når jeg er blitt så gammel?</verse><verse id="14">Skulle noen ting være umulig for Herren? På den bestemte tiden vil jeg komme til deg igjen, på denne tiden neste år, og da skal Sara ha en sønn.</verse><verse id="15">Sara nektet og sa: Jeg lo ikke! For hun var redd. Da sa han: Jo, du lo!</verse><verse id="16">Så brøt mennene opp derfra og tok veien mot Sodoma. Abraham gikk med dem for å følge dem på vei.</verse><verse id="17">Da sa Herren: Skulle jeg vel skjule for Abraham det jeg er i ferd med å gjøre?</verse><verse id="18">Abraham skal jo bli et stort og mektig folk, og i ham skal alle jordens folk velsignes.</verse><verse id="19">Jeg har utvalgt ham for at han skal befale sine barn og sitt hus etter seg at de skal følge Herrens vei og gjøre rettferd og rett, slik at Herren kan la Abraham få det som han har lovt ham.</verse><verse id="20">Og Herren sa: Klageropet over Sodoma og Gomorra er sannelig stort, og deres synd er sannelig umåtelig svær.</verse><verse id="21">Nå vil jeg stige ned og se om de på alle vis har handlet slik som det høres i det ropet som er kommet opp til meg, og hvis ikke, vil jeg vite det.</verse><verse id="22">Så vendte mennene seg bort og gikk til Sodoma. Men Abraham ble fortsatt stående for Herrens åsyn.</verse><verse id="23">Abraham trådte nærmere og sa: Vil du da rive bort den rettferdige sammen med den ugudelige?</verse><verse id="24">Kanskje er det femti rettferdige i byen. Vil du da rive dem bort? Vil du ikke bære over med stedet for de femti rettferdiges skyld som kunne være der?</verse><verse id="25">Det være langt fra deg å handle på dette vis og slå i hjel den rettferdige sammen med den ugudelige, så det går den rettferdige på samme måte som den ugudelige. Slikt være langt fra deg! Skulle ikke all jordens dommer gjøre rett?</verse><verse id="26">Da sa Herren: Dersom jeg finner femti rettferdige i byen Sodoma, vil jeg spare hele stedet for deres skyld.</verse><verse id="27">Abraham svarte da og sa: Se, jeg har dristet meg til å tale til Herren, enda jeg er støv og aske.</verse><verse id="28">Kanskje kunne det mangle fem på de femti rettferdige? Vil du da ødelegge hele byen på grunn av disse fem? Han sa: Jeg skal ikke ødelegge den dersom jeg finner førtifem der.</verse><verse id="29">Men han fortsatte å tale til ham, og sa: Kanskje det finnes førti der. Han svarte: Jeg skal ikke gjøre det - for de førtis skyld.</verse><verse id="30">Han sa da: Å, Herren må ikke bli vred om jeg taler! Kanskje det finnes tretti der. Han svarte: Jeg skal ikke gjøre det hvis jeg finner tretti.</verse><verse id="31">Da sa han: Se, jeg har dristet meg til å tale til Herren. Kanskje der finnes tjue. Han svarte: For de tjues skyld skal jeg ikke ødelegge den.</verse><verse id="32">Da sa han: Herre, bli ikke vred om jeg taler bare denne ene gangen til! Kanskje det finnes ti. Han svarte: For de tis skyld vil jeg ikke ødelegge den.</verse><verse id="33">Så gikk Herren bort, da han hadde talt ut med Abraham. Og Abraham vendte hjem igjen.</verse></chapter><chapter id="19"><verse id="1">De to englene kom til Sodoma om kvelden, mens Lot satt i Sodomas port. Da Lot så dem, reiste han seg og gikk dem i møte, bøyde seg med ansiktet mot jorden</verse><verse id="2">og sa: Gode herrer, jeg ber dere, legg veien om deres tjeners hus. Bli der i natt og vask føttene. Så kan dere stå tidlig opp i morgen og dra videre. Men de sa: Nei, vi vil bli på gaten i natt.</verse><verse id="3">Men han nødde dem sterkt, og de tok inn hos ham. Da de kom inn i huset, gjorde han i stand et måltid for dem. Han bakte usyret brød, og de spiste.</verse><verse id="4">Før de ennå hadde lagt seg, kom byens folk, mennene i Sodoma, unge og gamle, hele folket fra alle kanter og omringet huset.</verse><verse id="5">De ropte på Lot og sa til ham: Hvor er de mennene som kom til deg i natt? Før dem ut til oss så vi kan ha omgang med dem.</verse><verse id="6">Lot gikk da ut til dem i inngangen og stengte døren etter seg</verse><verse id="7">og sa: Jeg ber dere, mine brødre, gjør da ikke det som ondt er!</verse><verse id="8">Se, jeg har to døtre som ingen mann har vært nær. La meg få sende dem ut til dere, så dere kan gjøre med dem hva dere finner for godt. Gjør bare ikke disse mennene noe, siden de har funnet ly under mitt tak.</verse><verse id="9">Men de sa: Gå vekk! Og så sa de: Denne ene mannen er kommet for å bo som fremmed her, og så opptrer han bestandig som dommer! Nå vil vi fare verre med deg enn med dem. Så trengte de voldsomt inn på mannen - på Lot, og stormet fram for å sprenge døren.</verse><verse id="10">Da strakte mennene hånden ut, de tok Lot inn til seg i huset og stengte døren.</verse><verse id="11">Og folket som var utenfor døren til huset, slo de med blindhet, både små og store, så de forgjeves strevde for å finne inngangen.</verse><verse id="12">Da sa mennene til Lot: Har du ennå noen her - svigersønner, sønner eller døtre eller hvem du ellers har i byen - så før dem bort herfra!</verse><verse id="13">For nå skal vi ødelegge dette stedet, fordi klageropet mot dem er stort for Herrens åsyn, og Herren har sendt oss for å ødelegge det.</verse><verse id="14">Da gikk Lot ut og talte til svigersønnene sine, de som skulle ha døtrene hans. Han sa: Stå opp og dra bort fra dette stedet, for Herren vil nå ødelegge byen. Men svigersønnene tenkte at han drev gjøn.</verse><verse id="15">Da nå morgenen grydde, skyndte englene på Lot og sa: Stå opp, ta din kone og dine to døtre som er her, så du ikke blir revet bort på grunn av ondskapen her i byen!</verse><verse id="16">Men da han nølte, tok mennene både ham og hans kone og hans to døtre ved hånden, for Herren hadde barmhjertighet med ham, og de førte ham ut og ledet ham til han var utenfor byen.</verse><verse id="17">Da de nå hadde ført dem utenfor byen, sa den ene: Fly for ditt liv! Se deg ikke tilbake og stans ikke noe sted på hele sletten. Fly opp i fjellene for at du ikke skal bli revet bort!</verse><verse id="18">Men Lot sa til dem: Å nei, Herre!</verse><verse id="19">Se, nå har din tjener funnet nåde for dine øyne, stor er den miskunnhet du har vist meg ved å berge livet mitt. Men jeg er ikke i stand til å flykte opp i fjellene uten at ulykken kan nå meg så jeg dør.</verse><verse id="20">Se, byen der borte er nær nok å flykte til, og den er liten. Jeg ber deg, la meg få flykte dit - er den ikke liten? - så jeg kan berge livet!</verse><verse id="21">Da sa han til ham: Se, også i dette har jeg hørt deg. Jeg skal ikke ødelegge den byen du har talt om.</verse><verse id="22">Skynd deg, flykt dit! For jeg kan ikke gjøre noe før du er kommet dit. Derfor har byen fått navnet Soar*.</verse><verse id="23">Solen var gått opp over jorden da Lot kom til Soar.</verse><verse id="24">Da lot Herren det regne ned over Sodoma og Gomorra svovel og ild fra Herren, ut av himmelen.</verse><verse id="25">Han ødela disse byene og hele sletten, alle dem som bodde i byene, og alt som grodde på marken.</verse><verse id="26">Men Lots kone, som fulgte etter ham, så seg tilbake. Da ble hun til en saltstøtte.</verse><verse id="27">Tidlig om morgenen gikk Abraham til det stedet hvor han hadde stått for Herrens åsyn,</verse><verse id="28">og han så ut over Sodoma og Gomorra og hele slettelandet, og se, røken steg opp fra landet som røken fra en smelteovn.</verse><verse id="29">Slik skjedde det, at da Gud ødela byene på sletten, da kom Gud Abraham i hu og førte Lot midt ut av ødeleggelsen, da han ødela de byene som Lot hadde bodd i.</verse><verse id="30">Lot dro så ut fra Soar, opp i fjellene, og ble boende der, og hans to døtre med ham. For han var redd for å bli i Soar. Han bodde i en berghule, han og hans to døtre.</verse><verse id="31">Da sa den førstefødte til den yngre: Vår far er gammel, og det finnes ikke en mann her som kan gå inn til oss etter all verdens vis.</verse><verse id="32">Kom, la oss gi vår far vin å drikke og legge oss hos ham, slik at vi kan holde ætten i live ved vår far.</verse><verse id="33">Samme natt ga de sin far vin å drikke, og den eldste gikk inn og la seg hos sin far. Han merket det ikke, verken da hun la seg eller da hun sto opp.</verse><verse id="34">Dagen etter sa så den eldste til den yngste: Se, i natt lå jeg hos min far. La oss også denne natt gi ham vin å drikke. Gå så du inn og legg deg hos ham, så vi kan holde ætten i live ved vår far.</verse><verse id="35">Så ga de også denne natten sin far vin å drikke, og den yngste gikk og la seg hos ham. Han merket det ikke, verken da hun la seg eller da hun sto opp.</verse><verse id="36">Slik ble begge Lots døtre med barn ved sin far.</verse><verse id="37">Den eldste fødte en sønn og ga ham navnet Moab. Han er stamfar til moabittene, som er til den dag i dag.</verse><verse id="38">Den yngste fødte også en sønn og ga ham navnet Ben-Ammi. Han er stamfar til ammonittene, som også er til den dag i dag.</verse></chapter><chapter id="20"><verse id="1">Så dro Abraham derfra til sydlandet og slo seg til mellom Kadesj og Sur. Senere bodde han en tid i Gerar.</verse><verse id="2">Og Abraham sa om Sara, sin hustru: Hun er min søster. Da sendte Abimelek, kongen i Gerar, folk av sted og tok Sara.</verse><verse id="3">Gud kom da til Abimelek i en drøm om natten og sa til ham: Du er dødsens på grunn av den kvinnen du har tatt, for hun er en annen manns hustru.</verse><verse id="4">Men Abimelek hadde ikke rørt henne, og han sa: Herre, vil du da også slå rettferdige folk i hjel?</verse><verse id="5">Har han ikke selv sagt til meg: Hun er søsteren min? Og hun har også sagt: Han er min bror! I mitt hjertes uskyld og med rene hender har jeg gjort dette.</verse><verse id="6">Gud sa til ham i drømmen: Ja, jeg vet at du har gjort dette i ditt hjertes uskyld. Og jeg har også hindret deg fra å synde mot meg, derfor har jeg ikke latt deg røre henne.</verse><verse id="7">Og nå, la mannen få sin hustru tilbake! For han er en profet, og han skal be for deg, så du får leve. Men dersom du ikke sender henne tilbake, så vit at du visselig skal dø, du og alle dine.</verse><verse id="8">Så sto Abimelek tidlig opp om morgenen og kalte sammen alle tjenerne sine. Han fortalte dem alt dette, og mennene hans ble meget redde.</verse><verse id="9">Abimelek kalte da Abraham til seg og sa til ham: Hva er det du har gjort mot oss! Og hva er det jeg har syndet mot deg, siden du har ført så stor en synd over meg og riket mitt? Du har gjort ting mot meg som ingen skulle gjøre.</verse><verse id="10">Og Abimelek sa til Abraham: Hva har du hatt for øye, siden du gjorde dette?</verse><verse id="11">Da sa Abraham: Jeg tenkte: Det finnes sikkert ingen gudsfrykt her. De vil slå meg i hjel for min kones skyld.</verse><verse id="12">Dessuten er hun også virkelig søsteren min. Hun er min fars datter, men ikke datter av min mor, og hun ble ektefellen min.</verse><verse id="13">Og da Gud bød meg å vandre omkring borte fra min fars hus, da sa jeg til henne: Slik må du vise din kjærlighet mot meg: På hvert sted hvor vi kommer, må du si om meg: Han er min bror!</verse><verse id="14">Så tok Abimelek småfe og storfe, treller og trellkvinner og ga til Abraham. Og han lot ham få Sara, sin hustru, tilbake.</verse><verse id="15">Og Abimelek sa: Se, landet mitt ligger åpent for deg. Bo hvor du finner for godt!</verse><verse id="16">Og til Sara sa han: Se, nå har jeg gitt din bror tusen sekel sølv. Det er en sonegave for alle deres øyne som er sammen med deg. For dem alle har du nå fått oppreisning.</verse><verse id="17">Så ba Abraham til Gud. Og Gud helbredet Abimelek og hans hustru og hans tjenestekvinner, så de fikk barn.</verse><verse id="18">For Herren hadde aldeles lukket for hvert morsliv i Abimeleks hus for Abrahams hustru Saras skyld.</verse></chapter><chapter id="21"><verse id="1">Herren så til Sara som han hadde sagt, og Herren gjorde med Sara slik han hadde lovt.</verse><verse id="2">Sara ble med barn og fødte Abraham en sønn i hans høye alder, til fastsatt tid som Gud hadde talt til ham om.</verse><verse id="3">Og sønnen som Abraham hadde fått, som Sara hadde født ham, ga han navnet Isak.</verse><verse id="4">Abraham omskar Isak, sin sønn, da gutten var åtte dager gammel, slik Gud hadde befalt ham.</verse><verse id="5">Abraham var hundre år gammel da han fikk sin sønn Isak.</verse><verse id="6">Da sa Sara: Gud har gjort det så jeg må le! Alle som hører dette, vil le med meg.</verse><verse id="7">Og hun sa: Hvem skulle ha sagt til Abraham at Sara skulle gi småbarn bryst! Og så har jeg født ham en sønn i hans høye alder.</verse><verse id="8">Gutten vokste og ble avvent, og Abraham gjorde et stort gjestebud den dagen Isak var avvent.</verse><verse id="9">Men Sara så at sønnen som egypterkvinnen Hagar hadde født Abraham, spottet,</verse><verse id="10">og hun sa til Abraham: Driv ut denne trellkvinnen og sønnen hennes! For trellkvinnens sønn skal ikke arve med sønnen min, med Isak.</verse><verse id="11">Dette gjorde Abraham meget ondt for sønnens skyld.</verse><verse id="12">Men Gud sa til Abraham: Frykt ikke for guttens eller din trellkvinnes skyld! Lyd Sara i alt det hun sier deg. For i Isak skal det nevnes deg en ætt.</verse><verse id="13">Men også trellkvinnens sønn vil jeg gjøre til et folk, fordi han er din sønn.</verse><verse id="14">Da sto Abraham tidlig opp om morgenen, og han tok brød og en skinnsekk med vann og ga det til Hagar og la det på skulderen hennes. Han ga henne gutten med og sendte henne bort. Hun dro av sted og gikk seg vill i villmaken ved Be’er-Sjeba.</verse><verse id="15">Da det var forbi med vannet i skinnsekken, la hun gutten fra seg under en busk.</verse><verse id="16">Så gikk hun og satte seg et stykke fra, omtrent så langt som et bueskudd, for hun sa: La meg ikke se på at gutten dør. Hun satt der et stykke fra ham, og brast i gråt.</verse><verse id="17">Men Gud hørte gutten gråte, og Guds engel ropte til Hagar fra himmelen og sa til henne: Hva er det med deg, Hagar? Frykt ikke! For Gud har hørt guttens gråt der han ligger.</verse><verse id="18">Stå opp! Reis gutten opp og hold ham fast i hånden. For jeg vil gjøre ham til et stort folk.</verse><verse id="19">Og Gud åpnet hennes øyne så hun fikk se en vannkilde. Da gikk hun dit og fylte skinnsekken med vann, og hun lot gutten drikke.</verse><verse id="20">Gud var med gutten, og han vokste opp. Han bodde ute i ødemarken, og han ble bueskytter.</verse><verse id="21">Han bosatte seg i Paran-ørkenen, og hans mor tok en kone til ham fra Egypt.</verse><verse id="22">På denne tiden kom Abimelek og Pikol, hærføreren hans, til Abraham og sa: Gud er med deg i alt det du gjør!</verse><verse id="23">Så tilsverg meg nå her ved Gud at du ikke vil fare med svik mot meg og min sønn eller min ætt! Likesom jeg har vist godhet mot deg, så skal du gjøre det samme mot meg og mot det landet hvor du har bodd som fremmed.</verse><verse id="24">Og Abraham sa: Ja, jeg sverger.</verse><verse id="25">Men Abraham gikk i rette med Abimelek for en brønn som Abimeleks tjenere hadde tatt med vold.</verse><verse id="26">Abimelek svarte: Jeg vet ikke hvem som har gjort dette. Verken har du sagt meg det, eller har jeg hørt det før i dag.</verse><verse id="27">Da tok Abraham småfe og storfe og ga Abimelek, og de to gjorde en pakt med hverandre.</verse><verse id="28">Og Abraham stilte sju sauelam av buskapen for seg selv.</verse><verse id="29">Abimelek spurte da Abraham: Hva betyr det at du har stilt disse sju sauelam her for seg selv?</verse><verse id="30">Han svarte: Disse sju lammene skal du ta i mot av meg, som et vitnesbyrd for meg om at jeg har gravd denne brønnen.</verse><verse id="31">Derfor kalte de dette stedet Be’er-Sjeba*, for der gjorde de begge sin ed.</verse><verse id="32">Så gjorde de da en pakt ved Be’er-Sjeba, og Abimelek og Pikol, hærføreren hans, brøt opp og vendte tilbake til filisterlandet.</verse><verse id="33">Abraham plantet en tamarisk i Be’er-Sjeba, og der påkalte han Herrens, den evige Guds navn.</verse><verse id="34">Og Abraham bodde som fremmed i lang tid i filistrenes land.</verse></chapter><chapter id="22"><verse id="1">En tid etter dette skjedde det at Gud satte Abraham på prøve. Han sa til ham: Abraham! Og han svarte: Ja, her er jeg.</verse><verse id="2">Da sa han: Ta nå din sønn, din eneste, ham som du har så kjær, Isak. Dra til Moria-landet og ofre ham der som brennoffer på et av fjellene, som jeg skal si deg.</verse><verse id="3">Så sto Abraham tidlig opp om morgenen og lesste på eselet, og tok med seg to av tjenesteguttene, og Isak, sin sønn. Han kløvde ved til brennofferet, og ga seg så på vei til det stedet Gud hadde sagt ham.</verse><verse id="4">På den tredje dagen da Abraham så opp, fikk han øye på stedet langt borte.</verse><verse id="5">Da sa Abraham til tjenesteguttene: Bli dere her med eselet, mens jeg og gutten går dit opp for å tilbe, og så kommer vi tilbake til dere.</verse><verse id="6">Så tok Abraham veden til brennofferet og la den på Isak, sin sønn. Selv tok han ilden og kniven i hånden, og så gikk de sammen, de to.</verse><verse id="7">Da tok Isak til orde og sa til sin far Abraham: Du far! Og han sa: Ja, gutten min! Han sa: Se, her er ilden og veden, men hvor er lammet til brennofferet?</verse><verse id="8">Abraham svarte: Gud vil selv se seg ut lammet til brennofferet, min sønn! Så gikk de videre sammen, de to.</verse><verse id="9">De kom da til stedet Gud hadde sagt ham. Der bygde Abraham alteret og la veden til rette. Så bandt han Isak, sin sønn, og la ham på alteret, oppå veden.</verse><verse id="10">Og Abraham rakte ut hånden og tok kniven for å ofre sin sønn.</verse><verse id="11">Da ropte Herrens engel til ham fra himmelen og sa: Abraham, Abraham! - og han svarte: Ja, her er jeg!</verse><verse id="12">Da sa han: Legg ikke hånd på gutten, og gjør ham ikke noe! For nå vet jeg at du frykter Gud, siden du ikke har spart din sønn, din eneste, for meg.</verse><verse id="13">Abraham så da opp, og se - bak ham var det en vær som hang fast etter hornene i et kjerr. Abraham gikk da bort og tok væren, og han ofret den som brennoffer istedenfor sin sønn.</verse><verse id="14">Og Abraham kalte dette stedet: Herren ser. Derfor blir det sagt den dag i dag: På Herrens berg skal han la seg se.</verse><verse id="15">Herrens engel ropte så for andre gang til Abraham fra himmelen,</verse><verse id="16">og han sa: Jeg sverger ved meg selv, sier Herren: Fordi du gjorde dette, og ikke sparte din sønn, din eneste sønn,</verse><verse id="17">så vil jeg storlig velsigne deg og gjøre din ætt så tallrik som stjernene på himmelen og som sanden på havets strand. Din ætt skal ta sine fienders porter i eie,</verse><verse id="18">og i din ætt skal alle jordens folk velsignes, fordi du adlød mitt ord.</verse><verse id="19">Så gikk Abraham tilbake til tjenesteguttene, og de brøt opp og dro sammen til Be’er-Sjeba. Og Abraham ble boende i Be’er-Sjeba.</verse><verse id="20">En tid etter kom det noen og fortalte Abraham: Se, Milka har også født din bror Nakor sønner:</verse><verse id="21">Us, den førstefødte, og Bus, hans bror, og Kemuel, far til Aram,</verse><verse id="22">og Kesed og Haso og Pildasj og Jidlaf og Betuel.</verse><verse id="23">Betuel var far til Rebekka. Disse åtte barna fikk Nakor, Abrahams bror, med Milka.</verse><verse id="24">Re’uma, medhustruen hans, fikk også barn: Tebah og Gaham og Tahas og Ma’aka.</verse></chapter><chapter id="23"><verse id="1">Saras alder ble hundre og tjuesju år. Det var Saras leveår.</verse><verse id="2">Og Sara døde i Kirjat-Arba, det er Hebron, i Kana’ans land. Og Abraham kom for å holde sørgehøytid og gråte over Sara.</verse><verse id="3">Så sto Abraham opp og gikk bort fra sin avdøde, og han talte til Hets barn og sa:</verse><verse id="4">En fremmed og en utlending er jeg blant dere. La meg få et gravsted til eiendom hos dere, så jeg kan føre min døde hustru bort og begrave henne.</verse><verse id="5">Da svarte Hets barn Abraham og sa til ham:</verse><verse id="6">Hør på oss, herre! Du er en Guds høvding blant oss. Begrav din døde i den beste av våre graver. Ingen av oss skal nekte deg sin grav til å begrave din døde.</verse><verse id="7">Da sto Abraham opp og bøyde seg for landets folk, for Hets barn.</verse><verse id="8">Og han talte med dem og sa: Dersom dere samtykker i at jeg fører min døde bort og begraver henne, så hør på meg og legg et godt ord inn for meg hos Efron, Sohars sønn,</verse><verse id="9">at han lar meg få Makpela-hulen, som tilhører ham og ligger i utkanten av marken hans. Han skal få full betaling for den hvis han vil overlate den til meg til eiendomsgravsted her midt iblant dere.</verse><verse id="10">Men Efron satt der midt blant Hets barn. Og hetitten Efron svarte Abraham så Hets barn hørte det, alle de som var kommet til porten i byen hans, og han sa:</verse><verse id="11">Nei, herre! Hør på meg: Jeg gir deg marken, og hulen der gir jeg deg også. For mine landsmenns øyne gir jeg den til deg, begrav din døde der.</verse><verse id="12">Da bøyde Abraham seg for landets folk,</verse><verse id="13">og han talte til Efron mens landets folk hørte på, og sa: Bare du nå ville høre på meg! Jeg betaler deg det marken er verd. Ta imot det av meg, og la meg begrave min døde der.</verse><verse id="14">Da svarte Efron Abraham og sa til ham:</verse><verse id="15">Herre, hør på meg! Et jordstykke som er verd fire hundre sekel sølv, hva er det mellom meg og deg? Begrav du din døde!</verse><verse id="16">Abraham skjønte hva Efron mente. Så veide Abraham opp til Efron det sølvet han hadde talt om i påhør av Hets barn: fire hundre sekel sølv i gangbar mynt.</verse><verse id="17">Efrons mark i Makpela, som ligger midt imot Mamre - både marken og hulen der og alle trærne som vokste på marken så langt den rakk til alle kanter, ble så tilskjøtet</verse><verse id="18">Abraham som kjøpt eiendom, mens Hets barn bevitnet det, i påsyn av alle dem som var kommet til porten i byen hans.</verse><verse id="19">Deretter begravde Abraham Sara, sin hustru, i hulen på Makpela-marken midt imot Mamre, det er Hebron, i Kana’ans land.</verse><verse id="20">Marken og hulen på den ble av Hets barn tilskjøtet Abraham som eiendomsgravsted.</verse></chapter><chapter id="24"><verse id="1">Abraham var nå gammel, langt oppe i årene, og Herren hadde velsignet Abraham i alt.</verse><verse id="2">Da sa Abraham til tjeneren sin, han som var den eldste i hans hus og rådde over alt det han eide: Jeg ber deg, legg hånden din under hoften min.</verse><verse id="3">Så vil jeg ta deg i ed ved Herren, himmelens og jordens Gud, at du ikke skal ta en kone til sønnen min blant døtrene til kana’aneerne, som jeg bor iblant.</verse><verse id="4">Men til mitt eget land og til slekten min skal du dra og hente en kone til min sønn Isak.</verse><verse id="5">Tjeneren sa til ham: Men om nå kvinnen ikke er villig til å følge meg hit til dette landet, skal jeg da føre sønnen din tilbake til det landet du er kommet fra?</verse><verse id="6">Abraham svarte: Vokt deg vel for å føre sønnen min tilbake dit!</verse><verse id="7">Herren, himmelens Gud, som tok meg bort fra min fars hus og fra mitt fedreland, og som talte til meg og lovte meg med ed, og sa: Din ætt vil jeg gi dette landet - han skal sende sin engel foran deg så du kan hente en kone til min sønn derfra.</verse><verse id="8">Men dersom kvinnen ikke er villig til å følge deg, da skal du være løst fra denne eden til meg. Før bare ikke sønnen min tilbake dit!</verse><verse id="9">Da la tjeneren hånden under hoften til Abraham, sin herre, og lovte ham dette med ed.</verse><verse id="10">Så tok tjeneren ti av sin herres kameler og dro av sted. Og allslags kostbare ting som hørte hans herre til, hadde han med seg. Han brøt opp og ga seg på vei til Mesopotamia, til Nakors by.</verse><verse id="11">Han lot kamelene legge seg ved brønnen utenfor byen. Det var i kveldingen, ved den tiden da kvinnene pleier å gå dit ut for å dra opp vann.</verse><verse id="12">Og han sa: Å Herre, du som er min herre Abrahams Gud, jeg ber deg: La det lykkes for meg i dag, og vis din godhet mot min herre Abraham!</verse><verse id="13">Se, nå står jeg her ved denne vannkilden mens døtrene til byens menn kommer ut for å dra opp vann.</verse><verse id="14">La det nå bli slik at den piken jeg spør: Vær så snill, hell på krukken din så jeg får drikke - og som da svarer: Drikk du, og jeg vil også gi kamelene dine å drikke! - la det da være henne du har tatt ut for din tjener Isak. Av dette vil jeg skjønne at du har vist godhet mot min herre.</verse><verse id="15">Og det skjedde, at før han hadde talt til ende, se, da kom Rebekka ut med krukken sin på skulderen. Hun var datter til Betuel, sønn til Milka og Nakor, Abrahams bror.</verse><verse id="16">Piken var meget vakker, en jomfru som ingen mann hadde vært nær. Hun gikk ned til kilden og fylte krukken sin, og kom så opp igjen.</verse><verse id="17">Da løp tjeneren henne i møte og sa: Vil du la meg få drikke litt vann fra krukken din?</verse><verse id="18">Hun svarte: Drikk, herre! Og hun skyndte seg og tok krukken ned i hånden og lot ham drikke.</verse><verse id="19">Da hun hadde latt ham drikke seg utørst, sa hun: Jeg vil dra opp vann til kamelene dine også, så de kan få drikke seg utørste.</verse><verse id="20">Hun skyndte seg og tømte krukken i vanntrauet, og løp så til brønnen igjen, og dro opp vann til alle kamelene hans.</verse><verse id="21">Mannen så på henne og undret seg. Han holdt seg taus for å få vite om Herren hadde latt reisen hans lykkes eller ikke.</verse><verse id="22">Da så kamelene var ferdige med å drikke, tok mannen fram en gullring som veide en halv sekel, og to armbånd av gull som veide ti sekel, og la dem om armene hennes.</verse><verse id="23">Og han sa: Hvem er du datter til? Kjære, si meg, er det rom for oss i din fars hus så vi kan overnatte der?</verse><verse id="24">Hun svarte ham: Jeg er datter til Betuel, som er sønn av Nakor og Milka.</verse><verse id="25">Og hun sa til ham: Det er fullt opp både av halm og fôr hos oss. Og husrom til å overnatte har vi også.</verse><verse id="26">Da bøyde mannen seg og falt ned for Herren i tilbedelse.</verse><verse id="27">Han sa: Lovet være Herren, min herre Abrahams Gud, som ikke har tatt sin miskunn og sin trofasthet fra min herre! Herren har ført meg på rett vei til min herres slektninger.</verse><verse id="28">Piken løp da av sted og fortalte alt dette hjemme hos sin mor.</verse><verse id="29">Rebekka hadde en bror som hette Laban. Han sprang ut til mannen der ute ved kilden.</verse><verse id="30">For da han så ringen og armbåndene på søsterens armer, og hørte sin søster Rebekka fortelle: Slik sa mannen til meg - da dro han ut til mannen, og se, der sto han med kamelene ved kilden.</verse><verse id="31">Og han sa: Kom inn, du Herrens velsignede! Hvorfor står du her ute? Jeg har jo gjort huset i stand, og det er plass for kamelene.</verse><verse id="32">Mannen kom da inn i huset. De lesste av kamelene og ga dem halm og fôr, og de kom med vann til mannen og dem som var med ham, så de kunne få vasket føttene.</verse><verse id="33">Men da de satte fram mat for ham, sa han: Nei, jeg vil ikke ete før jeg har båret fram ærendet mitt. Og han sa: Si det!</verse><verse id="34">Da sa han: Jeg er Abrahams tjener.</verse><verse id="35">Herren har rikt velsignet min herre, han er blitt en rik mann. Han har gitt ham småfe og storfe, sølv og gull, treller og trellkvinner, kameler og esler.</verse><verse id="36">Og Sara, min herres kone, har i sin høye alder født min herre en sønn, og til ham vil han gi all sin eiendom.</verse><verse id="37">Nå har min herre tatt meg i ed, og han sa: Du skal ikke ta en kone til min sønn blant kana’aneernes døtre, folket i dette landet hvor jeg bor.</verse><verse id="38">Men til min fars hus skal du gå, til min egen slekt. Der skal du hente en kone til min sønn.</verse><verse id="39">Da sa jeg til min herre: Men om nå kvinnen ikke vil bli med meg?</verse><verse id="40">Og han sa til meg: Jeg har vandret for Herrens åsyn. Han vil nok sende sin engel med deg og la reisen din lykkes, så du finner en kone til sønnen min av min slekt og av min fars hus.</verse><verse id="41">Du skal være løst fra din ed til meg når du kommer til min slekt - vil de ikke gi henne til deg, så er du løst fra din ed.</verse><verse id="42">Så kom jeg da til kilden i dag, og jeg sa: Herre, du som er min herre Abrahams Gud! Å, om du nå ville la denne reisen min lykkes!</verse><verse id="43">Se, nå står jeg her ved denne kilden. Kommer det nå en ung pike hit ut for å dra opp vann, vil jeg si til henne: Vær så snill, la meg få litt vann av krukken din!</verse><verse id="44">Svarer hun da: Drikk du, og jeg vil også dra opp vann til kamelene dine - la henne da være den kvinnen som du har tatt ut for min herres sønn.</verse><verse id="45">Før jeg ennå hadde talt ut i mitt hjerte, se, da kom Rebekka der med krukken på skulderen. Hun gikk ned til kilden og dro opp vann, og jeg sa til henne: Kjære, la meg få drikke!</verse><verse id="46">Da skyndte hun seg og tok krukken ned, og sa: Drikk, og jeg vil også la kamelene dine få drikke. Så drakk jeg, og hun ga også kamelene å drikke.</verse><verse id="47">Jeg spurte henne: Hvem er du datter til? Hun svarte: Jeg er datter til Betuel, Nakors sønn, som Milka fødte ham. Da satte jeg ringen i hennes nese, og jeg la armbåndene på armene hennes.</verse><verse id="48">Og jeg bøyde meg og falt ned for Herren i tilbedelse. Jeg priste Herren, min herre Abrahams Gud, som hadde ført meg på rett vei til å finne min herres brordatter til kone for hans sønn.</verse><verse id="49">Og nå, om dere vil vise godhet og trofasthet mot min herre, da si meg det! Hvis ikke, så si meg det, så jeg kan vende meg til en annen kant.</verse><verse id="50">Da svarte Laban og Betuel: Dette kommer fra Herren. Vi kan ingenting si deg, verken ondt eller godt.</verse><verse id="51">Se, Rebekka står foran deg. Ta henne og dra hjem! La din herres sønn få henne til kone, slik Herren har sagt.</verse><verse id="52">Og det skjedde, da Abrahams tjener hørte deres ord, bøyde han seg til jorden for Herren.</verse><verse id="53">Så tok tjeneren fram sølvsmykker og gullsmykker og klær og ga til Rebekka. Også hennes bror og hennes mor ga han kostbare gaver.</verse><verse id="54">Så åt de og drakk, han og de menn som var med ham, og de ble der natten over. Da de så sto opp om morgenen, sa han: La meg nå dra hjem til min herre!</verse><verse id="55">Men hennes bror og hennes mor sa: La piken bli hos oss en tid, en ti dager eller så. Siden kan hun dra av sted.</verse><verse id="56">Han sa da til dem: Opphold meg ikke! Nå har Herren latt reisen min lykkes. La meg få ta av sted, så jeg kan komme hjem til min herre.</verse><verse id="57">De sa da: La oss kalle på piken og spørre henne selv!</verse><verse id="58">Så kalte de på Rebekka og sa til henne: Vil du reise med denne mannen? Hun svarte: Ja, det vil jeg.</verse><verse id="59">Så lot de sin søster Rebekka og hennes fostermor dra av sted med Abrahams tjener og hans menn.</verse><verse id="60">Og de velsignet Rebekka og sa til henne: Vår søster! Bli til tusen ganger ti tusen! Måtte din ætt ta sine fienders porter i eie.</verse><verse id="61">Så brøt Rebekka opp med sine piker. De red på kameler og fulgte med mannen. Og tjeneren tok Rebekka med seg og dro av sted.</verse><verse id="62">Nå var Isak nettopp kommet tilbake fra en vandring til oasen Lakai Ro’i, for han bodde i sydlandet.</verse><verse id="63">Ved kveldstid gikk Isak ut på marken for å ha en stille stund. Da han løftet blikket, ble han var kameler som kom.</verse><verse id="64">Rebekka så opp, og da hun fikk øye på Isak, skyndte hun seg og steg ned av kamelen.</verse><verse id="65">Og hun sa til tjeneren: Hvem er den mannen som kommer oss i møte på marken? Tjeneren sa: Det er min herre. Da tok hun sløret og dekket seg.</verse><verse id="66">Tjeneren fortalte så Isak om alt det han hadde utrettet.</verse><verse id="67">Så førte Isak Rebekka inn i sin mor Saras telt. Hun ble hans kone, og han hadde henne kjær. Slik fant Isak trøst i sorgen over sin mor.</verse></chapter><chapter id="25"><verse id="1">Abraham tok seg igjen en kone, og hun hette Ketura.</verse><verse id="2">Med henne fikk han Simran og Joksjan og Medan og Midian og Jisjbak og Sjuah.</verse><verse id="3">Joksjan fikk sønnene Sjeba og Dedan, og Dedans etterkommere var assurerne og letuserne og le’ummerne.</verse><verse id="4">Midians sønner var Efa og Efer og Hanok og Abida og Elda’a. Alle disse var Keturas barn.</verse><verse id="5">Abraham ga Isak alt det han eide.</verse><verse id="6">Men sønnene til de medhustruer som Abraham hadde, ga han gaver. Så lot han dem, mens han ennå levde, flytte bort fra Isak, sin sønn, østover, til Østerland.</verse><verse id="7">Abrahams levetid, den alderen han nådde, var hundre og syttifem år.</verse><verse id="8">Så utåndet han. Abraham døde i god alderdom, gammel og mett av dager, og han ble samlet til sine fedre.</verse><verse id="9">Isak og Ismael, hans sønner, gravla ham i Makpela-hulen på hetitten Efron, Sohars sønns mark, midt imot Mamre,</verse><verse id="10">det jordstykket som Abraham hadde kjøpt av hetittene. Der ble Abraham begravet likesom Sara, hans hustru.</verse><verse id="11">Og det skjedde, etter at Abraham var død, at Gud velsignet Isak, hans sønn. Isak bodde ved brønnen Lakai Ro’i.</verse><verse id="12">Dette er Ismaels, Abrahams sønns slektshistorie - han som Abraham fikk med egypterkvinnen Hagar, Saras trellkvinne.</verse><verse id="13">Dette er navnene på Ismaels sønner - de navnene de har i sin ættetavle: Nebajot, Ismaels førstefødte, og Kedar, Adbe’el og Mibsam,</verse><verse id="14">Misjma, Duma og Massa,</verse><verse id="15">Hadar og Tema, Jetur, Nafis og Kedma.</verse><verse id="16">Dette er Ismaels sønner. Dette var deres navn i deres byer og leirer, tolv høvdinger for deres ætter.</verse><verse id="17">Ismaels leveår ble hundre og trettisju år, så utåndet han og døde og ble samlet til sine fedre.</verse><verse id="18">De bodde fra Havila til Sur, som ligger midt for Egypt, på veien mot Assyria. Han slo seg ned seg midt imot alle sine brødre.</verse><verse id="19">Dette er Abrahams sønn Isaks slektshistorie: Abraham fikk sønnen Isak.</verse><verse id="20">Og Isak var førti år gammel da han tok til kone Rebekka, datter til arameeren Betuel fra Mesopotamia, søster til arameeren Laban.</verse><verse id="21">Isak ba til Herren for sin kone, for hun var barnløs. Og Herren bønnhørte ham. Hans kone Rebekka ble med barn.</verse><verse id="22">Men barna støtte mot hverandre i hennes liv. Da sa hun: Er det slik med meg? Hva skal så det bety? Og hun gikk for å spørre Herren.</verse><verse id="23">Og Herren sa til henne: I ditt liv er det to folk, og fra ditt morsliv skal to folkeslag skille seg at. Det ene folket skal være sterkere enn det andre, og den eldste skal tjene den yngste.</verse><verse id="24">Da nå hennes tid var kommet og hun skulle føde, se, da var det tvillinger i hennes liv.</verse><verse id="25">Den første som kom fram, var rød, og lodden som en kappe over hele kroppen. Og de kalte ham Esau.</verse><verse id="26">Deretter kom broren hans fram. Hånden hans holdt fast i Esaus hæl, og de kalte ham Jakob*. Isak var seksti år gammel da de ble født.</verse><verse id="27">Da guttene vokste opp, ble Esau en dyktig jeger, en mann som levde ute i marken. Men Jakob var en stillferdig mann som holdt seg ved teltene.</verse><verse id="28">Isak holdt mest av Esau, for han likte vilt. Men Rebekka holdt mest av Jakob.</verse><verse id="29">En gang da Jakob holdt på å koke en matrett, kom Esau hjem fra marken, rent utkjørt.</verse><verse id="30">Og Esau sa til Jakob: Vær så snill, la meg få sette til livs noe av det røde - dette røde du har der. For jeg er rent utkjørt. Derfor kalte de ham Edom*.</verse><verse id="31">Da sa Jakob: Selg meg da i dag førstefødselsretten din.</verse><verse id="32">Og Esau svarte: Se, jeg holder på å dø. Hva verd har vel da førstefødselsretten for meg?</verse><verse id="33">Jakob sa: Gi meg din ed først! Og han gjorde sin ed på det. Han solgte førstefødselsretten sin til Jakob.</verse><verse id="34">Jakob ga så Esau brød og linsevelling, og han åt og drakk. Så reiste han seg og gikk sin vei. Slik foraktet Esau førstefødselsretten.</verse></chapter><chapter id="26"><verse id="1">Det ble igjen uår med hungersnød i landet, slik som det før hadde vært på Abrahams tid. Isak dro da til filistrenes konge Abimelek i Gerar.</verse><verse id="2">Herren åpenbarte seg for ham og sa: Dra ikke ned til Egypt, men bli boende i det landet jeg sier deg.</verse><verse id="3">Opphold deg som fremmed her i landet. Jeg vil være med deg og velsigne deg! For til deg og din ætt vil jeg gi alle disse landene, og jeg skal holde den ed jeg har lovt Abraham, din far.</verse><verse id="4">Jeg vil gjøre din ætt så tallrik som stjernene på himmelen, og jeg vil gi din ætt alle disse landene. Og i din ætt skal alle jordens folk velsignes,</verse><verse id="5">fordi Abraham hørte min røst og holdt mitt ord - mine bud, mine forskrifter og mine lover.</verse><verse id="6">Så ble Isak boende i Gerar.</verse><verse id="7">Da mennene der på stedet spurte ham ut om hans kone, sa han: Hun er søsteren min! For han torde ikke si at hun var hans kone. Han tenkte: Mennene på stedet her kunne da slå meg i hjel for Rebekkas skyld, siden hun er så vakker!</verse><verse id="8">Så skjedde det, etter at han hadde bodd der i lang tid, at Abimelek, filisterkongen, så ut gjennom vinduet og fikk se at Isak kjærtegnet sin kone Rebekka.</verse><verse id="9">Abimelek kalte da Isak til seg og sa: Sannelig, hun er din hustru! Hvordan kunne du da si: Hun er søsteren min? Isak svarte: Fordi jeg tenkte at jeg kunne komme til å miste livet for hennes skyld.</verse><verse id="10">Da sa Abimelek: Hvorfor har du gjort dette mot oss? Hvor lett kunne det ikke ha hendt at en eller annen blant folket hadde lagt seg hos din hustru, og du hadde ført skyld over oss.</verse><verse id="11">Så bød Abimelek hele folket og sa: Den som rører denne mannen eller hans hustru, skal visselig late livet.</verse><verse id="12">Isak sådde korn der i landet, og høstet hundre foll det året, for Herren velsignet ham.</verse><verse id="13">Han ble en mektig mann. Og rikdommen hans vokste stadig så han til sist ble overmåte rik.</verse><verse id="14">Han eide småfe og storfe og hadde mange tjenere, så filistrene ble misunnelige på ham.</verse><verse id="15">Og alle brønnene som hans fars tjenere hadde gravd i hans far Abrahams dager, dem kastet filistrene til og fylte dem med jord.</verse><verse id="16">Abimelek sa til Isak: Dra bort fra oss, for du er blitt altfor mektig for oss.</verse><verse id="17">Så dro Isak derfra og slo leir i Gerar-dalen. Der ble han boende.</verse><verse id="18">Og Isak gravde opp igjen de brønnene som de hadde gravd i Abrahams, hans fars dager, og som filistrene hadde kastet til etter Abrahams død. Og han ga dem de samme navn som hans far hadde gitt dem.</verse><verse id="19">Isaks tjenere gravde i dalen, og de fant der en kilde med rennende vann.</verse><verse id="20">Men gjeterne fra Gerar trettet med Isaks gjetere og sa: Vannet hører oss til! Og han kalte brønnen Esek* fordi de trettet med ham.</verse><verse id="21">Deretter gravde de en annen brønn. Den trettet de også om, og han kalte den Sitna*.</verse><verse id="22">Så brøt han opp derfra, og gravde enda en brønn. Den trettet de ikke om, og han kalte den Rehobot*, og sa: Nå har Herren gjort vidt rom for oss, og vi skal bli tallrike i landet.</verse><verse id="23">Derfra dro han opp til Be’er-Sjeba.</verse><verse id="24">Samme natt åpenbarte Herren seg for ham og sa: Jeg er din far Abrahams Gud. Frykt ikke, for jeg er med deg. Jeg vil velsigne deg og gjøre din ætt tallrik for min tjener Abrahams skyld.</verse><verse id="25">Han bygde et alter der, og påkalte Herrens navn. Der slo han opp teltet sitt, og Isaks tjenere gravde en brønn der.</verse><verse id="26">Siden kom Abimelek til ham fra Gerar sammen med sin venn Akussat og Pikol, sin hærfører.</verse><verse id="27">Da sa Isak til dem: Hvorfor kommer dere til meg, dere som hater meg og har drevet meg bort fra dere?</verse><verse id="28">De svarte: Vi har tydelig sett at Herren er med deg. Derfor sier vi: La det være et eds-forbund oss imellom, mellom oss og deg. La oss få slutte en pakt med deg,</verse><verse id="29">at du ikke skal gjøre oss noe ondt, likesom heller ikke vi har rørt deg, men bare har gjort vel mot deg og latt deg fare i fred. Du er nå Herrens velsignede.</verse><verse id="30">Så gjorde han et gjestebud for dem, og de åt og drakk.</verse><verse id="31">Morgenen etter sto de tidlig opp, og de sverget hverandre sin ed. Så lot Isak dem fare, og de dro fra ham i fred.</verse><verse id="32">Samme dag skjedde det at Isaks tjenere kom og fortalte ham om den brønnen de hadde gravd, og de sa til ham: Vi har funnet vann.</verse><verse id="33">Og han kalte den Siba. Derfor heter byen Be’er-Sjeba den dag i dag.</verse><verse id="34">Da Esau var førti år gammel, tok han til koner Judit, datter til hetitten Be’eri, og Basmat, datter til hetitten Elon.</verse><verse id="35">Men de ble en hjertesorg for Isak og Rebekka.</verse></chapter><chapter id="27"><verse id="1">Nå skjedde det, da Isak var blitt gammel, og øynene var svekket så han ikke kunne se, da kalte han til seg Esau, sin eldste sønn, og sa til ham: Min sønn! Og han svarte: Ja, her er jeg.</verse><verse id="2">Så sa han: Se, nå er jeg blitt gammel, jeg vet ikke min dødsdag.</verse><verse id="3">Derfor ber jeg deg at du tar jaktredskapen din, pilkoggeret og buen, og går ut i marken for å skyte noe vilt til meg.</verse><verse id="4">Lag så til en velsmakende rett for meg, slik jeg liker det, og bring den hit til meg. Da vil jeg ete, så min sjel kan velsigne deg før jeg dør.</verse><verse id="5">Men Rebekka lyttet da Isak talte med Esau, sin sønn. Så gikk Esau ut i marken for å skyte noe vilt og ha med seg hjem.</verse><verse id="6">Da sa Rebekka til Jakob, sin sønn: Jeg hørte din far tale med din bror Esau, og si:</verse><verse id="7">Bring meg noe vilt og lag til en velsmakende rett for meg, så jeg kan ete av den og velsigne deg for Herrens åsyn, før jeg dør!</verse><verse id="8">Derfor, min sønn, lyd meg nå og gjør det jeg befaler deg.</verse><verse id="9">Gå bort til småfeet og hent meg to fine kje, så skal jeg lage til en velsmakende rett for din far, slik han liker det.</verse><verse id="10">Den skal du bære inn til din far, så han kan ete av den og velsigne deg før han dør.</verse><verse id="11">Men Jakob sa til Rebekka, sin mor: Esau, broren min, er jo en lodden mann, og jeg er glatt.</verse><verse id="12">Kanskje min far vil føle på meg. Så tror han at jeg vil holde ham for narr, og så kommer jeg til å føre en forbannelse over meg og ikke en velsignelse.</verse><verse id="13">Da sa hans mor til ham: La den forbannelsen komme over meg, min sønn. Hør nå bare på det jeg sier, og hent kjeene til meg!</verse><verse id="14">Så gikk han og hentet kjeene og kom til sin mor med dem. Hans mor laget en velsmakende rett, slik hans far likte det.</verse><verse id="15">Så tok Rebekka fram sin eldste sønn Esaus klær, høytidsklærne som hun hadde hos seg i huset, og hun tok dem på Jakob, sin yngste sønn.</verse><verse id="16">Skinnene av kjeene la hun om hendene og omkring den glatte delen av halsen hans.</verse><verse id="17">Så tok hun den velsmakende retten og brødet som hun hadde bakt, og ga det til Jakob, sin sønn.</verse><verse id="18">Han kom så inn til sin far og sa: Far! Og han svarte: Ja, her er jeg. Hvem er du, min sønn?</verse><verse id="19">Jakob sa til sin far: Jeg er Esau, din førstefødte. Jeg har gjort som du ba meg. Vil du nå sette deg opp og ete av mitt vilt, så din sjel kan velsigne meg!</verse><verse id="20">Men Isak sa til sin sønn: Hvordan kunne du finne det så snart, min sønn? Han svarte: Fordi Herren din Gud sendte det like mot meg!</verse><verse id="21">Da sa Isak til Jakob: Kom helt bort til meg, min sønn, slik at jeg kan få kjenne på deg om du virkelig er min sønn Esau eller ikke.</verse><verse id="22">Jakob kom da borttil Isak, sin far, som kjente på ham og sa: Røsten er Jakobs, men hendene er Esaus!</verse><verse id="23">Han kjente ham ikke, fordi hendene hans var lodne som hans bror Esaus hender. Og han velsignet ham.</verse><verse id="24">Han spurte: Er du virkelig min sønn Esau? Og han svarte: Ja, det er jeg.</verse><verse id="25">Da sa Isak: Sett det fram for meg! La meg få ete av min sønns vilt, så min sjel kan velsigne deg. Jakob satte da maten fram for ham, og han åt. Han ga ham også vin, og han drakk.</verse><verse id="26">Så sa Isak, hans far, til ham: Kom nå hit og kyss meg, min sønn.</verse><verse id="27">Han gikk da fram og kysset ham, og han kjente lukten av klærne hans. Og han velsignet ham, og sa: Duften av min sønn er som duften av en mark som Herren har velsignet.</verse><verse id="28">Gud gi deg av himmelens dugg og jordens fruktbarhet - korn og most i overflod!</verse><verse id="29">Folk skal tjene deg, og folkeslag skal falle deg til fote. Vær herre over dine brødre, og måtte din mors sønner bøye seg ned for deg. Forbannet være den som forbanner deg, og velsignet være den som velsigner deg!</verse><verse id="30">Men da Isak hadde endt sin velsignelse over Jakob, og Jakob nettopp var gått ut fra Isak, sin far, da kom Esau, broren hans, tilbake fra jakten.</verse><verse id="31">Han laget også til en velsmakende rett og bar den inn til sin far, og han sa: Vil ikke far stå opp og ete av sin sønns vilt, så din sjel kan velsigne meg!</verse><verse id="32">Isak, hans far, spurte ham: Hvem er du? Han svarte: Jeg er Esau, din førstefødte sønn.</verse><verse id="33">Da ble Isak overmåte forferdet, og han sa: Hvem var det da som kom inn til meg med vilt som han hadde skutt? Jeg åt av det før du kom, og jeg velsignet ham. Han skal også være velsignet.</verse><verse id="34">Da Esau hørte sin fars ord, skrek han - et høyt, bittert skrik. Og han sa til sin far: Velsign også meg, far!</verse><verse id="35">Men han svarte: Din bror kom med list og tok din velsignelse.</verse><verse id="36">Da sa han: Er det ikke med rette at han har fått navnet Jakob? Nå har han to ganger overlistet meg. Min førstefødselsrett tok han. Og se, nå har han tatt min velsignelse. Og han sa: Har du ikke en velsignelse igjen til meg også?</verse><verse id="37">Isak svarte og sa til Esau: Se, til herre over deg har jeg satt ham, og alle hans brødre har jeg gjort til hans tjenere. Med korn og most har jeg sørget for ham. Og hva skal jeg vel da gjøre for deg, min sønn?</verse><verse id="38">Og Esau sa til sin far: Har du da bare én velsignelse, min far? Velsign meg, også meg, far! Og Esau gråt høyt.</verse><verse id="39">Da tok Isak, hans far, til orde igjen og sa til ham: Se, uten jordens fruktbarhet skal ditt bosted være, og uten himmelens dugg ovenfra.</verse><verse id="40">Av ditt sverd skal du leve, og din bror skal du tjene. Men det skal skje, når du river deg løs, da skal du bryte hans åk av din nakke.</verse><verse id="41">Esau la Jakob for hat på grunn av den velsignelsen som hans far hadde velsignet ham med. Og Esau sa i sitt hjerte: Snart må vi ha sørgedager over min far, og da skal jeg slå i hjel Jakob, min bror.</verse><verse id="42">Rebekka fikk vite hva Esau, hennes eldste sønn, hadde sagt. Da sendte hun bud etter sin yngste sønn Jakob og sa til ham: Se, Esau, din bror, vil hevne seg på deg og slå deg i hjel.</verse><verse id="43">Og nå, min sønn, lyd ordet mitt: Bryt opp og flykt til Laban, min bror - til Karan.</verse><verse id="44">Bli der hos ham en tid, til din brors harme har lagt seg.</verse><verse id="45">Når din brors vrede har vendt seg fra deg, og han har glemt dette som du har gjort mot ham, da skal jeg sende bud og hente deg derfra. Hvorfor skulle jeg miste dere begge på én dag!</verse><verse id="46">Så sa Rebekka til Isak: Jeg er lei av livet på grunn av disse Hets døtre! Skulle nå også Jakob ta seg en kone av Hets døtre - en slik som disse, en av landets døtre, hva skal jeg da leve for?</verse></chapter><chapter id="28"><verse id="1">Da kalte Isak til seg Jakob og velsignet ham. Og han bød ham og sa til ham: Du skal ikke ta deg en kone blant Kana’ans døtre.</verse><verse id="2">Bryt opp, gå til Mesopotamia, til din morfar Betuels hus, og hent deg en kone derfra, en av din onkel Labans døtre!</verse><verse id="3">Og må Gud Den Allmektige velsigne deg og gjøre deg fruktbar og gi deg en tallrik ætt, så du blir til en hel skare av folkeslag.</verse><verse id="4">Må han gi deg Abrahams velsignelse, både deg og ætten din med deg, så du kommer til å eie det landet hvor du nå bor som fremmed, det som Gud ga til Abraham.</verse><verse id="5">Og Isak sendte Jakob av sted, og han dro til Mesopotamia, til arameeren Laban, Betuels sønn. Laban var bror til Rebekka, Jakobs og Esaus mor.</verse><verse id="6">Nå så Esau at Isak hadde velsignet Jakob og sendt ham til Mesopotamia for å hente seg en kone derfra, og at han hadde gitt ham denne befalingen da han velsignet ham: Du skal ikke ta en kone blant Kana’ans døtre!</verse><verse id="7">Og Jakob hadde hørt på sin far og sin mor, og var reist til Mesopotamia.</verse><verse id="8">Da Esau så at Kana’ans døtre mishaget Isak, hans far,</verse><verse id="9">gikk han til Ismael og tok til kone, ved siden av sine andre koner, Mahalat, datter til Abrahams sønn Ismael, Nebajots søster.</verse><verse id="10">Jakob tok av sted fra Be’er-Sjeba og ga seg på vei til Karan.</verse><verse id="11">Og han kom til et sted hvor han ble natten over, for solen var gått ned. Han tok en av steinene der på stedet og la den under hodet, og så la han seg til å sove der.</verse><verse id="12">Da hadde han en drøm. Se, en stige var reist på jorden, og toppen nådde til himmelen. Og se, Guds engler steg opp og steg ned på den.</verse><verse id="13">Og se, Herren sto over den og sa: Jeg er Herren, din far Abrahams Gud og Isaks Gud. Det landet hvor du nå ligger, vil jeg gi deg og din ætt.</verse><verse id="14">Din ætt skal bli som støvet på jorden. Du skal utbre deg mot vest og mot øst, mot nord og mot sør. Og i deg og i din ætt skal alle jordens slekter velsignes.</verse><verse id="15">Se, jeg er med deg og vil bevare deg hvor du går, og jeg vil føre deg tilbake til dette landet. For jeg vil ikke forlate deg før jeg har gjort det jeg har sagt deg.</verse><verse id="16">Da Jakob våknet av sin søvn, sa han: Sannelig, Herren er på dette stedet, og jeg visste det ikke.</verse><verse id="17">Han ble grepet av frykt, og sa: Hvor forferdelig er ikke dette stedet! Her er sannelig Guds hus, her er himmelens port.</verse><verse id="18">Jakob sto tidlig opp om morgenen, og han tok den steinen han hadde lagt under hodet, og reiste den opp som en minnestein. Han helte ut olje over toppen av steinen.</verse><verse id="19">Han ga stedet navnet Betel*. Før hette byen Lus.</verse><verse id="20">Og Jakob gjorde et løfte og sa: Dersom Gud vil være med meg og bevare meg på den veien jeg går, og vil gi meg brød å ete og klær til å kle meg med,</verse><verse id="21">og jeg kommer tilbake til min fars hus i fred, så skal Herren være min Gud.</verse><verse id="22">Denne steinen som jeg har reist til minnestein, skal være et Guds hus. Og av alt det du gir meg, vil jeg gi deg tiende.</verse></chapter><chapter id="29"><verse id="1">Og Jakob ga seg igjen på vei og kom til Østens barns land.</verse><verse id="2">Da han så seg omkring, fikk han øye på en brønn ute i marken. Og se, tre saueflokker lå der, for her brukte de å vanne buskapen. Over brønnåpningen lå det en stein, og den var stor.</verse><verse id="3">Her samlet de alle feflokkene, og gjeterne veltet steinen fra brønnåpningen og lot småfeet drikke. Så la de steinen tilbake på plass over brønnen.</verse><verse id="4">Jakob spurte dem: Mine brødre, hvor er dere fra? Og de svarte: Vi er fra Karan.</verse><verse id="5">Så spurte han dem: Kjenner dere Laban, sønn til Nakor? De svarte: Ja, vi kjenner ham.</verse><verse id="6">Han spurte da: Står det vel til med ham? Og de svarte: Ja, det står vel til. Og se, der kommer Rakel, datteren hans, med småfeet.</verse><verse id="7">Da sa han: Det er jo ennå høylys dag, det er for tidlig å samle buskapen. La småfeet få drikke, og ta dem ut på beite igjen!</verse><verse id="8">Nei, svarte de, det kan vi ikke gjøre før alle feflokkene er samlet og gjeterne har veltet steinen fra brønnen. Da vanner vi småfeet.</verse><verse id="9">Mens han sto og snakket med dem, kom Rakel med sin fars småfe, for det var hun som gjette.</verse><verse id="10">Da nå Jakob fikk se Rakel, sin onkel Labans datter, og så småfeet som hørte til onkelen, gikk han fram og veltet steinen fra brønnåpningen og vannet sin onkel Labans småfe.</verse><verse id="11">Og Jakob kysset Rakel, og brast i gråt.</verse><verse id="12">Og Jakob fortalte Rakel at han var hennes fars slektning, at han var sønn til Rebekka. Da sprang Rakel av sted og fortalte dette til sin far.</verse><verse id="13">Da nå Laban fikk høre om Jakob, sin søsters sønn, løp han mot ham, slo armene om ham og kysset ham, og han førte ham hjem til sitt hus. Jakob fortalte så Laban om alt det som hadde hendt.</verse><verse id="14">Da sa Laban til ham: Sannelig, vi er av samme kjøtt og blod! Og han ble hos ham en måneds tid.</verse><verse id="15">Så sa Laban til Jakob: Skulle du tjene meg for ingen ting fordi du er min bror? Si meg hva vil du ha i lønn!</verse><verse id="16">Nå hadde Laban to døtre. Den eldste hette Lea, og den yngste hette Rakel.</verse><verse id="17">Lea hadde matte øyne, men Rakel var vakker av skikkelse og utseende.</verse><verse id="18">Jakob elsket Rakel, derfor sa han: Jeg vil tjene deg sju år for Rakel, din yngste datter.</verse><verse id="19">Laban svarte: Det er bedre at jeg gir henne til deg enn at jeg skulle gi henne til en annen mann. Bli du hos meg!</verse><verse id="20">Så tjente Jakob i sju år for Rakel, og tiden syntes ham som noen få dager, fordi han elsket henne.</verse><verse id="21">Og Jakob sa til Laban: Gi meg nå min kone, for jeg har tjent min tid ut, og jeg vil gå inn til henne.</verse><verse id="22">Laban ba da sammen alle menn der på stedet til gjestebud.</verse><verse id="23">Og om kvelden tok han sin datter Lea og førte henne inn til ham, og han gikk inn til henne.</verse><verse id="24">Laban ga sin trellkvinne Silpa til sin datter Lea som pike.</verse><verse id="25">Men om morgenen, se, da var det Lea! Og han sa til Laban: Hva er det du har gjort mot meg? Var det ikke for Rakel jeg tjente hos deg? Hvorfor har du bedratt meg?</verse><verse id="26">Laban svarte: Det er ikke skikk her på stedet å gi den yngste bort før den førstefødte.</verse><verse id="27">Fullfør nå Leas bryllupsuke, så vil vi også gi deg den andre for den tjeneste du vil gjøre hos meg i sju år til.</verse><verse id="28">Og Jakob gjorde så. Han fullførte hennes bryllupsuke. Så ga han ham sin datter Rakel til kone.</verse><verse id="29">Og Laban lot sin datter Rakel få trellkvinnen Bilha til pike.</verse><verse id="30">Jakob gikk inn til Rakel, og han holdt mer av Rakel enn av Lea. Siden tjente han sju år til hos Laban.</verse><verse id="31">Da Herren så at Lea var sett ned på, åpnet han hennes morsliv, men Rakel var barnløs.</verse><verse id="32">Lea ble med barn og fødte en sønn, og hun kalte ham Ruben*, for hun sa: Herren har sett til meg i min ulykke, nå vil mannen min elske meg.</verse><verse id="33">Så ble hun igjen med barn og fødte en sønn, og hun sa: Herren har hørt at jeg er sett ned på, derfor har han gitt meg også denne sønnen. Og hun ga ham navnet Simeon*.</verse><verse id="34">Hun ble igjen med barn og fødte en sønn. Hun sa: Nå, denne gangen vil mannen min bli knyttet til meg, for jeg har født ham tre sønner! Derfor fikk han navnet Levi*.</verse><verse id="35">Igjen ble hun med barn og fødte en sønn. Da sa hun: Nå vil jeg prise Herren! Derfor kalte hun ham Juda*. - Så fikk hun ikke flere barn for en tid.</verse></chapter><chapter id="30"><verse id="1">Da Rakel så at hun ikke fødte Jakob barn, ble hun misunnelig på søsteren sin. Hun sa til Jakob: Gi meg barn, ellers dør jeg!</verse><verse id="2">Da ble Jakob brennende harm på Rakel, og han sa: Er jeg i Guds sted, som har nektet deg livsfrukt!</verse><verse id="3">Da sa hun: Se, her er trellkvinnen min, Bilha. Gå inn til henne, så hun kan føde på mine knær, slik at også jeg kan få barn ved henne.</verse><verse id="4">Så ga hun ham sin trellkvinne Bilha til kone, og Jakob gikk inn til henne.</verse><verse id="5">Og Bilha ble med barn og fødte Jakob en sønn.</verse><verse id="6">Da sa Rakel: Gud har dømt i min sak, han har hørt bønnen min og gitt meg en sønn. Derfor ga hun ham navnet Dan*.</verse><verse id="7">Og Bilha, Rakels trellkvinne, ble igjen med barn og fødte Jakob enda en sønn.</verse><verse id="8">Rakel sa da: Jeg har kjempet Guds kamper med min søster, og nå har jeg vunnet! Og hun kalte ham Naftali*.</verse><verse id="9">Da Lea så at hun ikke fikk flere barn, tok hun Silpa, trellkvinnen sin, og ga Jakob henne til kone.</verse><verse id="10">Og Leas trellkvinne Silpa fødte Jakob en sønn.</verse><verse id="11">Lea sa: For en lykke! Og hun kalte ham Gad*.</verse><verse id="12">Og Silpa, Leas trellkvinne, fødte Jakob enda en sønn.</verse><verse id="13">Da sa Lea: Hvor lykkelig jeg er! For kvinner vil prise meg lykkelig. Og hun ga ham navnet Asjer*.</verse><verse id="14">En dag i hvetehøstens tid gikk Ruben ut på marken og fant alruner som han tok hjem til Lea, sin mor. Da sa Rakel til Lea: Kjære, gi meg noen av din sønns alruner*!</verse><verse id="15">Men hun svarte: Er det ikke nok at du har tatt mannen min? Vil du nå også ta min sønns alruner? Da sa Rakel: Så la ham da ligge hos deg i natt hvis jeg får din sønns alruner!</verse><verse id="16">Da Jakob om kvelden kom inn fra marken, gikk Lea ut for å møte ham, og hun sa: Det er meg du skal komme inn til, for jeg har tinget deg for min sønns alruner! Så lå han hos henne denne natten.</verse><verse id="17">Og Gud hørte Lea, hun ble med barn og fødte Jakob en femte sønn.</verse><verse id="18">Da sa Lea: Gud har gitt meg min lønn, fordi jeg ga min mann trellkvinnen min. Og hun kalte ham Issakar*.</verse><verse id="19">Deretter ble Lea igjen med barn og fødte Jakob en sjette sønn.</verse><verse id="20">Da sa Lea: Gud har gitt meg en god gave! Nå kommer mannen min til å bo hos meg, for jeg har født ham seks sønner. Og hun kalte ham Sebulon*.</verse><verse id="21">Siden fødte hun en datter og kalte henne Dina.</verse><verse id="22">Da kom Gud Rakel i hu, og Gud hørte henne og åpnet hennes morsliv.</verse><verse id="23">Hun ble med barn og fødte en sønn. Da sa hun: Gud har tatt bort min vanære.</verse><verse id="24">Og hun kalte ham Josef* og sa: Herren gi meg enda en sønn!</verse><verse id="25">Og det skjedde, da Rakel hadde født Josef, at Jakob sa til Laban: La meg fare, så jeg kan dra til min boplass og til mitt eget land.</verse><verse id="26">Gi meg konene mine og barna mine, som jeg har tjent deg for, så vil jeg dra av sted. Du vet jo selv hvordan jeg har tjent deg.</verse><verse id="27">Da sa Laban til ham: Om jeg nå bare fant velvilje hos deg! Jeg er blitt varslet om at det er for din skyld at Herren har velsignet meg.</verse><verse id="28">Og han sa: Si bare hva du vil ha i lønn, så skal jeg gi deg det.</verse><verse id="29">Men Jakob svarte: Du vet selv hvordan jeg har tjent deg, og hva buskapen din er blitt til mens jeg har hatt tilsyn med den.</verse><verse id="30">For det var lite det du hadde før jeg kom hit, men nå har det økt til en stor mengde. Herren har velsignet deg hvor jeg satte min fot! Og nå, når skal jeg også få gjøre noe for mitt eget hus?</verse><verse id="31">Da sa Laban: Hva skal jeg gi deg? Jakob svarte: Du skal ikke gi meg noe! Men dersom du vil gjøre som jeg nå sier, så skal jeg fortsette å gjete buskapen din og vokte den.</verse><verse id="32">I dag vil jeg gå gjennom hele buskapen din, og skille ut alt som er flekket og spraglet og alt som er svart blant sauene, likeså alt som er spraglet og flekket blant geitene, og disse skal være lønnen min.</verse><verse id="33">Slik skal min redelighet vitne for meg i fremtiden, når du siden kommer og ser over min lønn: Finnes det hos meg noen geit som ikke er flekket og spraglet, eller noen sau som ikke er svart, så er det stjålet.</verse><verse id="34">Laban sa: Ja visst! La det være slik du har sagt.</verse><verse id="35">Samme dag skilte han (Laban) ut de stripete og spraglete geitebukker og alle flekkete og spraglete geiter, alt som hadde noe hvitt på seg, og han skilte ut alt som var svart blant sauene. Dette lot han så sønnene sine ta hånd om.</verse><verse id="36">Så la han tre dagsreiser mellom seg og Jakob. Og Jakob gjette resten av Labans småfe.</verse><verse id="37">Men Jakob tok seg friske kjepper av poppel og hassel og lønn, og han skavde hvite striper på dem så det hvite på kjeppene ble bart.</verse><verse id="38">Han la kjeppene som han hadde skavd, i rennene, i vanntrauene hvor småfeet kom for å drikke, like foran småfeet. For de paret seg når de kom for å drikke.</verse><verse id="39">Så paret småfeet seg ved kjeppene og fikk stripete, flekkete og spraglete unger.</verse><verse id="40">Så skilte Jakob disse lammene ut, men lot småfeet vende øynene mot det stripete og alt det svarte blant Labans småfe. Slik fikk han flokker for seg selv og slapp dem ikke sammen med Labans småfe.</verse><verse id="41">Nå skjedde det slik, at hver gang det sterke småfeet paret seg, la Jakob kjeppene midt for øynene på dem i rennene, for at de skulle pare seg ved kjeppene.</verse><verse id="42">Men når det var svakt småfe, la han ikke kjeppene der. Slik kom de svake til å tilhøre Laban, og de sterke Jakob.</verse><verse id="43">Og mannen ble meget rik. Han fikk store buskaper, og trellkvinner og treller og kameler og esler.</verse></chapter><chapter id="31"><verse id="1">Så fikk Jakob høre at Labans sønner hadde sagt: Jakob har tilrevet seg alt det vår far eide. Det er av vår fars eiendom han har lagt seg til all denne rikdommen.</verse><verse id="2">Jakob la merke til Labans ansikt, og se, han var ikke den samme mot ham som før.</verse><verse id="3">Og Herren sa til Jakob: Vend tilbake til ditt fedreland og til din slekt, og jeg vil være med deg.</verse><verse id="4">Da sendte Jakob bud etter Rakel og Lea at de skulle komme ut i marken, hvor han var med buskapen.</verse><verse id="5">Og han sa til dem: Jeg ser av deres fars ansikt at han ikke er som før mot meg. Men min fars Gud har vært med meg.</verse><verse id="6">Og dere vet selv at av all min makt har jeg tjent deres far.</verse><verse id="7">Likevel har deres far bedratt meg og forandret lønnen min ti ganger. Men Gud lot ham ikke få skade meg.</verse><verse id="8">Når han sa: Det flekkete skal være din lønn! - da fikk alt småfeet flekkete unger. Og når han sa: Det stripete skal være din lønn! - da fikk alt småkveget stripete unger.</verse><verse id="9">Slik har Gud tatt den buskapen som tilhørte deres far, og gitt den til meg.</verse><verse id="10">Det skjedde ved den tiden da småfeet paret seg, at jeg løftet mine øyne og så i en drøm - og se, bukkene som paret seg med småfeet var stripete, flekkete og prikkete.</verse><verse id="11">Guds engel sa til meg i drømmen: Jakob! Og jeg svarte: Ja, her er jeg.</verse><verse id="12">Da sa han: Løft nå blikket og se: Alle bukkene som parer seg med småfeet, er stripete, flekkete og prikkete, for jeg har sett alt det Laban gjør mot deg.</verse><verse id="13">Jeg er den Gud som møtte deg i Betel, der hvor du salvet en minnestein og hvor du gjorde meg et løfte. Bryt nå opp! Dra ut fra dette landet og vend tilbake til ditt fødeland.</verse><verse id="14">Da svarte Rakel og Lea: Har vi vel lenger noen lodd eller arv i vår fars hus?</verse><verse id="15">Har han ikke aktet oss som fremmede? Han har jo solgt oss, og attpå har han gjort seg til gode med prisen som han fikk for oss!</verse><verse id="16">Derfor - all den rikdommen Gud har tatt fra vår far, den tilhører oss og våre barn. Og nå, alt det Gud har sagt til deg, gjør det.</verse><verse id="17">Så brøt Jakob opp. Han satte sine barn og koner på kamelene.</verse><verse id="18">Og han førte med seg hele buskapen sin og alt det godset han hadde samlet seg - det feet han eide, som han hadde vunnet i Mesopotamia. Han dro av sted til Kana’ans land, til Isak, sin far.</verse><verse id="19">Men Laban var dratt bort på saueklipping, da stjal Rakel sin fars husguder.</verse><verse id="20">Og Jakob overlistet arameeren Laban. Han fortalte ham ikke noe om at han var i ferd med å flykte.</verse><verse id="21">Så rømte han med alt det han hadde. Han brøt opp og satte over elven, og tok veien til Gilead-fjellet.</verse><verse id="22">På den tredje dagen ble det fortalt Laban at Jakob var flyktet.</verse><verse id="23">Da tok han med seg sine slektninger og satte etter ham sju dagsreiser, og nådde ham igjen på Gilead-fjellet.</verse><verse id="24">Men Gud kom til arameeren Laban i en drøm om natten og sa til ham: Vokt deg vel for å si noe til Jakob, verken godt eller ondt!</verse><verse id="25">Da Laban nådde Jakob igjen, hadde Jakob slått opp teltet sitt på berget. Også Laban og hans slektninger slo opp teltet sitt der på Gilead-fjellet.</verse><verse id="26">Da sa Laban til Jakob: Hva er det du har gjort? Du har narret meg og bortført døtrene mine som om de var tatt til fange i krig!</verse><verse id="27">Hvorfor flyktet du hemmelig og stjal deg bort fra meg uten å si noe til meg om det? Jeg ville ha sendt deg av sted med gledesrop og sang, med tamburiner og harper!</verse><verse id="28">Du lot meg ikke engang få kysse mine sønner og døtre. Det var dårlig gjort av deg!</verse><verse id="29">Jeg har i min makt å gjøre ondt mot dere, men deres fars Gud talte til meg i natt og sa: Ta deg i vare for å si noe til Jakob, verken godt eller ondt!</verse><verse id="30">Men når du nå er dratt bort fordi du hadde slik lengsel etter din fars hus, hvorfor stjal du da mine guder?</verse><verse id="31">Da svarte Jakob og sa til Laban: Jeg var redd, og jeg tenkte at du kanskje kunne ta døtrene dine fra meg med makt.</verse><verse id="32">Men den du finner dine guder hos, han skal ikke leve. Se nå etter her i våre slektningers nærvær, og finn ut hva som er ditt blant det jeg har hos meg, og ta det med deg! Men Jakob visste ikke at Rakel hadde stjålet dem.</verse><verse id="33">Da gikk Laban inn i Jakobs telt og i Leas telt og i begge trellkvinnenes telt, men fant ikke noe. Så gikk han ut av Leas telt og kom inn i Rakels telt.</verse><verse id="34">Men Rakel hadde tatt husgudene og lagt dem i kamelsalen og satt seg på den. Laban gjennomsøkte hele teltet, men fant ingen ting.</verse><verse id="35">Og hun sa til sin far: Min herre må ikke bli vred fordi jeg ikke kan reise meg for deg, for det er på kvinners vis med meg! Han lette omkring, men fant ikke husgudene.</verse><verse id="36">Da ble Jakob vred og gikk i rette med Laban. Jakob tok til orde og sa til ham: Hva er min overtredelse? Hva er min synd, siden du forfølger meg slik?</verse><verse id="37">Du har nå lett gjennom alt det jeg eier, hva fant du da som hører ditt hus til? Legg det fram her for mine slektninger og dine slektninger, og la dem dømme mellom oss to.</verse><verse id="38">Disse tjue årene har jeg vært hos deg. Sauene og geitene dine har ikke født i utide, og værene av småfeet har jeg ikke ett opp!</verse><verse id="39">Det som var revet i hjel, kom jeg ikke hjem til deg med, jeg godtgjorde selv skaden. Av min hånd krevde du det, enten det var stjålet om dagen eller det var stjålet om natten.</verse><verse id="40">Slik hadde jeg det: Om dagen fortærtes jeg av hete, og av kulde om natten. Søvnen flydde fra mine øyne.</verse><verse id="41">Disse tjue årene har jeg nå vært i ditt hus. Jeg har tjent deg i fjorten år for dine to døtre, og i seks år for småfeet. Men du har forandret lønnen min ti ganger.</verse><verse id="42">Hadde ikke min fars Gud vært med meg, Abrahams Gud, Isaks redsel, - sannelig, da hadde du sendt meg tomhendt av sted! Men Gud har sett min plage og mine henders slit, og han har dømt i natt.</verse><verse id="43">Da svarte Laban og sa til Jakob: Døtrene er mine døtre og barna er mine barn. Buskapen er min buskap - alt det du ser, er mitt! Hva skulle jeg kunne gjøre i dag mot disse mine døtre eller mot deres barn, som de har født?</verse><verse id="44">Så kom nå, la oss gjøre en pakt, jeg og du. Den skal være et vitne mellom meg og deg.</verse><verse id="45">Da tok Jakob en stein og reiste den opp som en minnestein.</verse><verse id="46">Og Jakob sa til slektningene sine: Sank sammen stein! De tok steiner og laget en røys, og så holdt de måltid der ved steinrøysa.</verse><verse id="47">Laban kalte den Jegar-Sahaduta*, og Jakob kalte den Gal-Ed*.</verse><verse id="48">Da sa Laban: Denne røysa skal i dag være vitne mellom meg og deg. Derfor fikk den navnet Gal-Ed,</verse><verse id="49">men også Mispa*, for han sa: Herren skal holde vakt mellom meg og deg når vi kommer hverandre av syne.</verse><verse id="50">Dersom du skulle fare ille med mine døtre, eller hvis du tar deg andre koner ved siden av mine døtre, da er Gud vitne mellom meg og deg, selv om det ikke er noe menneske med oss.</verse><verse id="51">Så sa Laban til Jakob: Se, denne røysa og denne minnesteinen har jeg satt mellom meg og deg.</verse><verse id="52">Denne røysa skal være vitne, og minnesteinen skal være vitne om at jeg ikke skal dra forbi denne røysa til deg, og at du ikke skal dra forbi denne røysa og denne minnesteinen for å gjøre ondt.</verse><verse id="53">Abrahams Gud og Nakors Gud - han som var deres fars Gud - han skal dømme mellom oss. Og Jakob sverget ved hans far Isaks redsel.</verse><verse id="54">Så ofret Jakob et slaktoffer der på fjellet og innbød slektningene sine til måltid. Og de holdt måltid og ble natten over på fjellet.</verse><verse id="55">Tidlig om morgenen sto Laban opp. Han kysset sine sønner og sine døtre, og velsignet dem. Så dro Laban bort og vendte hjem igjen.</verse></chapter><chapter id="32"><verse id="1">Jakob dro da sin vei videre, og Guds engler møtte ham.</verse><verse id="2">Og Jakob sa, da han så dem: Dette er Guds leir! Og han kalte stedet Mahanajim*.</verse><verse id="3">Så sendte Jakob bud foran seg til Esau, sin bror, i landet Se’ir, på Edoms mark.</verse><verse id="4">Han bød dem og sa: Dere skal si til min herre Esau: Så sier din tjener Jakob: Jeg har oppholdt meg hos Laban og vært der helt til nå.</verse><verse id="5">Jeg har fått okser, esler og småfe, treller og trellkvinner. Nå sender jeg bud til min herre for å fortelle dette, og for å finne nåde for dine øyne.</verse><verse id="6">Sendebudene kom tilbake til Jakob og meldte: Vi kom til din bror, til Esau. Nå kommer han selv i møte med deg, og fire hundre mann med ham.</verse><verse id="7">Da ble Jakob meget forferdet. Han delte folket som var med ham, og småfeet, storfeet og kamelene i to leirer.</verse><verse id="8">For han sa: Om Esau kommer til den ene leiren og slår den, så kan den leiren som er igjen, få berge seg unna.</verse><verse id="9">Og Jakob sa: Min far Abrahams Gud og min far Isaks Gud! Herre, du som sa til meg: Vend tilbake til ditt land og din slekt, og jeg vil gjøre vel imot deg!</verse><verse id="10">Jeg er uverdig til all den miskunnhet og trofasthet som du har vist mot din tjener. For med staven min gikk jeg over Jordan her, og nå er jeg blitt til to leirer.</verse><verse id="11">Jeg ber deg, fri meg fra min brors hånd, fra Esaus hånd! For jeg er redd for ham, at han skal komme og slå i hjel meg og mine, både mor og barn.</verse><verse id="12">Du har jo selv sagt: Jeg vil gjøre vel imot deg! Jeg vil la ætten din bli som havets sand som ikke kan telles for mengde.</verse><verse id="13">Han ble der den natten. Og så tok han ut av det som han eide en gave til Esau, sin bror:</verse><verse id="14">To hundre geiter og tjue bukker, to hundre sauer og tjue værer,</verse><verse id="15">tretti melkekameler med sine føll, førti kuer, ti okser, tjue eselhopper og ti esler.</verse><verse id="16">Han ga dem i sine tjeneres hånd, hver flokk for seg, og han sa til tjenerne: Dra nå foran meg, og la det være god avstand mellom hver flokk!</verse><verse id="17">Han bød den første og sa: Når Esau, min bror, møter deg og han spør deg: Hvem hører du til, og hvor skal du hen? Hvem eier disse dyrene som du driver foran deg?</verse><verse id="18">da skal du si: Dette tilhører din tjener Jakob. Det er en gave han sender til min herre Esau, og snart kommer han selv etter.</verse><verse id="19">Slik befalte han også den andre og den tredje og alle dem som drev fram flokkene. Han sa: På denne måten skal dere tale til Esau når dere møter ham.</verse><verse id="20">Dere skal si: Se, også din tjener Jakob kommer etter oss. For han tenkte: Jeg vil forsone ham med den gaven som jeg sender foran meg. Og siden vil jeg selv møte ham ansikt til ansikt. Kanskje han da vil ta nådig imot meg?</verse><verse id="21">Så dro de i forveien med gaven, men selv ble han denne natten i leiren.</verse><verse id="22">Samme natt sto Jakob opp og tok sine to koner, de to trellkvinnene og sine elleve sønner, og gikk over vadestedet ved Jabbok.</verse><verse id="23">Han tok og satte dem over elven, og førte også over alt det han eide.</verse><verse id="24">Jakob ble så alene tilbake. Da kom det en mann og kjempet med ham helt til morgenen grydde.</verse><verse id="25">Da mannen så at han ikke kunne overvinne ham, rørte han ved hofteskålen hans, og Jakobs hofteskål gikk av ledd mens han kjempet med ham.</verse><verse id="26">Og han sa: Slipp meg, for morgenen gryr! Men Jakob sa: Jeg slipper deg ikke uten at du velsigner meg.</verse><verse id="27">Da sa han til ham: Hva er navnet ditt? Han svarte: Jakob.</verse><verse id="28">Han sa: Du skal ikke lenger hete Jakob, men Israel*, for du har kjempet med Gud og med mennesker og vunnet.</verse><verse id="29">Da sa Jakob: Jeg ber deg, si meg ditt navn! Men han svarte: Hvorfor spør du om mitt navn? Og han velsignet ham der.</verse><verse id="30">Jakob kalte stedet Pniel*, for, sa han, jeg har sett Gud ansikt til ansikt, og enda berget livet.</verse><verse id="31">Og solen rant nettopp som han var kommet forbi Pnuel. Men han haltet på hoften sin.</verse><verse id="32">Derfor er det så til denne dag, at Israels barn aldri eter spennesenen som er på hofteskålen, fordi han rørte ved Jakobs hofteskål på spennesenen.</verse></chapter><chapter id="33"><verse id="1">Da Jakob så opp, fikk han øye på Esau som kom, og fire hundre mann med ham. Jakob fordelte så barna mellom Lea og Rakel og de to trellkvinnene.</verse><verse id="2">Han stilte trellkvinnene med sine barn fremst, bakenfor dem Lea og hennes barn, og Rakel med Josef bakerst.</verse><verse id="3">Selv gikk han fram foran dem og bøyde seg sju ganger til jorden, inntil han kom fram til sin bror.</verse><verse id="4">Men Esau løp ham i møte og omfavnet ham. Han falt ham om halsen og kysset ham, og de gråt.</verse><verse id="5">Esau så opp, og fikk øye på kvinnene og barna, og han sa: Hvem er disse som du har med deg der? Jakob svarte: Det er de barn som Gud har unt din tjener.</verse><verse id="6">Så kom trellkvinnene med sine barn nær borttil, og de bøyde seg.</verse><verse id="7">Lea kom også nær med sine barn, og de bøyde seg. Deretter gikk Josef fram, og Rakel, og de bøyde seg.</verse><verse id="8">Esau sa da: Hva mente du med hele denne leiren som jeg møtte? Han svarte: Jeg ville finne nåde for min herres øyne.</verse><verse id="9">Men Esau sa: Jeg har rikelig. Min bror, la det være ditt som er ditt!</verse><verse id="10">Jakob sa: Nei, jeg ber deg! Har jeg funnet nåde for dine øyne, så ta imot min gave. For da jeg så ansiktet ditt, var det som om jeg så Guds eget ansikt, så vennlig var du mot meg.</verse><verse id="11">Kjære, ta imot gaven min som jeg sendte deg! For Gud har vært god mot meg og jeg har nok av alle ting. Og han nødde ham til han tok imot gaven.</verse><verse id="12">Da sa Esau: La oss bryte opp og dra videre, så skal jeg dra like foran deg.</verse><verse id="13">Men Jakob svarte: Min herre vet at barna er svake. Småfeet og storfeet hos meg har nylig båret, og driver en dem hardt, om bare en eneste dag, så dør alt småfeet.</verse><verse id="14">Vil ikke min herre dra i forveien for sin tjener. Så kan jeg følge langsomt etter, slik det passer for buskapen jeg driver, og for barna, til jeg kommer til min herre i Se’ir.</verse><verse id="15">Da sa Esau: Så vil jeg få lov til å la noen av mennene mine bli igjen hos deg. Men han svarte: Hvorfor skulle det behøves? La meg bare finne nåde for min herres øyne!</verse><verse id="16">Så vendte Esau samme dag tilbake og dro sin vei til Se’ir.</verse><verse id="17">Og Jakob dro til Sukkot, hvor han bygde seg et hus og laget løvhytter til buskapen sin. Derfor kalte de stedet Sukkot*.</verse><verse id="18">Jakob kom vel fram til byen Sikem, som ligger i Kana’ans land, på sin ferd fra Mesopotamia, og han slo leir utenfor byen.</verse><verse id="19">Og det jordstykket som han hadde slått opp teltet sitt på, kjøpte han av Hamor, Sikems far, for hundre kesitter*.</verse><verse id="20">Der reiste han et alter, og kalte det El Elohe Israel*.</verse></chapter><chapter id="34"><verse id="1">Dina, Jakobs datter med Lea, gikk en gang ut for å se på landets døtre.</verse><verse id="2">Og Sikem, sønn av hevitten Hamor, høvdingen i landet, så henne. Han tok henne og lå med henne og krenket henne.</verse><verse id="3">Men hjertet hans hang ved Dina, Jakobs datter, han elsket piken og talte kjærlig til henne.</verse><verse id="4">Så talte Sikem med sin far Hamor og sa til ham: Sørg for at jeg får denne piken til kone!</verse><verse id="5">Jakob fikk høre at Sikem hadde vanæret Dina, hans datter. Men sønnene hans var ute på marken med buskapen, og Jakob tidde med det til de kom hjem.</verse><verse id="6">Men Hamor, Sikems far, gikk ut til Jakob for å tale med ham.</verse><verse id="7">Da Jakobs sønner kom hjem fra marken og fikk høre om dette, ble de forbitret og fulle av harme. For Sikem hadde gjort en skammelig gjerning mot Israel ved å ligge med Jakobs datter - slikt burde ikke skje.</verse><verse id="8">Men Hamor talte med dem og sa: Min sønn Sikems hjerte henger ved deres datter. Kjære, la ham få henne til kone!</verse><verse id="9">Inngå svogerskap med oss. Gi oss deres døtre og ta dere våre døtre.</verse><verse id="10">Bli boende her hos oss! Landet skal være åpent for dere. Bo her og dra omkring, og skaff dere eiendommer her.</verse><verse id="11">Og Sikem sa til hennes far og til hennes brødre: La meg finne nåde i deres øyne, så skal jeg gi dere det dere krever av meg.</verse><verse id="12">Krev bare så meget dere vil av meg i medgift og andre gaver! Jeg skal gi det dere vil ha. La meg bare få piken til kone!</verse><verse id="13">Men Jakobs sønner svarte Sikem og Hamor, hans far, med svik, da de talte med dem, fordi han hadde vanæret deres søster Dina.</verse><verse id="14">De sa til dem: Dette er noe vi ikke kan gjøre. Det ville være en skam for oss å gi søsteren vår til en mann som har forhud.</verse><verse id="15">Bare på det vilkår vil vi gå med på dette: At dere blir som vi og alt mannkjønn hos dere lar seg omskjære.</verse><verse id="16">Da vil vi gi døtrene våre til dere, og vi vil gifte oss med deres døtre og bo hos dere, slik at vi blir ett folk.</verse><verse id="17">Men dersom dere ikke vil høre på oss og la dere omskjære, da tar vi vår søster og drar bort.</verse><verse id="18">Og de syntes godt om deres ord, både Hamor og hans sønn Sikem.</verse><verse id="19">Den unge mannen drøyde ikke med å gjøre dette, for han var glad i Jakobs datter, og han var den som sto høyest i ære i sin fars hus.</verse><verse id="20">Hamor og hans sønn kom til porten i sin by, og de talte med byens menn og sa:</verse><verse id="21">Disse mennene vil gjerne leve i fred med oss. La dem derfor bo i landet og dra omkring her, for se, landet er jo vidt nok for dem. La oss ta døtrene deres til koner, og gi dem våre døtre.</verse><verse id="22">Men bare på det vilkår vil mennene gå med på å bo blant oss og bli ett folk med oss, at alt mannkjønn blant oss lar seg omskjære, likesom de er omskåret.</verse><verse id="23">Deres buskap og gods og alle deres kløvdyr - blir det ikke alt vårt hvis vi nå bare er dem til vilje slik at de blir boende hos oss?</verse><verse id="24">Alle som hørte hjemme i hans by, hørte på Hamor og hans sønn Sikem. Og alt mannkjønn, alle som hørte hjemme i hans by, ble omskåret.</verse><verse id="25">Men det skjedde på den tredje dagen, da de hadde smerte av sårene, da tok Jakobs sønner Simeon og Levi, Dinas brødre, hver sitt sverd, og de kom uforvarende over byen og slo alt mannkjønn i hjel.</verse><verse id="26">Også Hamor og hans sønn Sikem slo de i hjel med sverdets egg. Og de tok Dina ut av Sikems hus og dro bort.</verse><verse id="27">Jakobs sønner falt over de drepte og plyndret byen, fordi deres søster var blitt vanæret.</verse><verse id="28">De tok deres småfe og storfe og deres esler, både det som var i byen og det som var ute i marken.</verse><verse id="29">Alt godset og alle barna og kvinnene deres førte de bort som bytte, og alt det som var i husene.</verse><verse id="30">Da sa Jakob til Simeon og Levi: Dere har ført meg i stor ulykke ved å bringe meg i vanry blant landets folk, blant kana’aneerne og ferisittene. Jeg råder jo bare over en liten flokk. Slår de seg sammen mot meg, vil de drepe meg, så både jeg og mitt hus går til grunne.</verse><verse id="31">Men de svarte: Skulle han få behandle søsteren vår som en hore?</verse></chapter><chapter id="35"><verse id="1">Da sa Gud til Jakob: Gjør deg i stand, dra opp til Betel og bli der. Bygg der et alter for Gud, han som åpenbarte seg for deg da du flyktet for din bror Esau!</verse><verse id="2">Og Jakob sa til husfolkene sine og til alle dem som var med ham: Få bort de fremmede guder som finnes hos dere! Rens dere og skift klær.</verse><verse id="3">La oss bryte opp og dra til Betel. Der vil jeg bygge et alter for Gud, han som bønnhørte meg den dagen jeg var i fare, og som var med meg på den veien jeg har vandret.</verse><verse id="4">Så ga de til Jakob alle de fremmede guder som de hadde hos seg og ringene som de hadde i ørene, og Jakob gravde dem ned under terebinten ved Sikem.</verse><verse id="5">Så dro de av sted. Og en redsel fra Gud kom over byene rundt omkring dem så de ikke forfulgte Jakobs sønner.</verse><verse id="6">Og Jakob kom til Lus, det er Betel, som ligger i Kana’ans land, han og alt det folk som var med ham.</verse><verse id="7">Der bygde han et alter og kalte stedet El-Betel*, for der hadde Gud åpenbart seg for ham da han flyktet for sin bror.</verse><verse id="8">Debora, Rebekkas fostermor, døde, og ble begravet nedenfor Betel under eiken. Og han kalte den gråte-eiken.</verse><verse id="9">Gud åpenbarte seg på nytt for Jakob da han kom fra Mesopotamia, og han velsignet ham.</verse><verse id="10">Og Gud sa til ham: Ditt navn er Jakob. Heretter skal du ikke mer kalles Jakob, men Israel skal være ditt navn. Og han kalte ham Israel.</verse><verse id="11">Gud sa også til ham: Jeg er Gud Den Allmektige. Vær fruktbar og bli tallrik. Et folk, ja, en mengde med folkeslag skal stamme fra deg, og konger skal utgå av dine lender.</verse><verse id="12">Og det landet som jeg ga til Abraham og til Isak, til deg vil jeg gi det, og til din slekt etter deg vil jeg gi landet.</verse><verse id="13">Så for Gud opp fra ham på det stedet hvor han hadde talt med ham.</verse><verse id="14">Og Jakob reiste en minnestøtte på det stedet hvor han hadde talt med ham, en minnestøtte av stein. Han øste ut drikkoffer på den og helte olje over den.</verse><verse id="15">Og Jakob kalte det stedet hvor Gud hadde talt med ham, Betel.</verse><verse id="16">Så brøt de opp fra Betel, og da det ennå var et stykke vei til Efrat*, fødte Rakel. Hun hadde en hard fødsel.</verse><verse id="17">Under den harde fødselen sa jordmoren til henne: Frykt ikke, for også denne gangen får du en sønn.</verse><verse id="18">Og det skjedde idet hennes sjel dro bort - for hun måtte dø - da kalte hun ham Benoni*. Men hans far kalte ham Benjamin**.</verse><verse id="19">Så døde Rakel. Og hun ble begravet på veien til Efrat, det er Betlehem.</verse><verse id="20">Og Jakob reiste en minnestein på hennes grav. Det er Rakels gravstein til denne dag.</verse><verse id="21">Så dro Israel derfra og slo opp teltet sitt bortenfor Migdal-Eder.</verse><verse id="22">Mens Israel bodde der i landet, hendte det at Ruben gikk hen og lå med Bilha, sin fars medhustru. Og Israel fikk høre om det. - Jakob hadde tolv sønner.</verse><verse id="23">Leas sønner var: Ruben, Jakobs førstefødte, og Simeon, Levi, Juda, Issakar og Sebulon.</verse><verse id="24">Rakels sønner var: Josef og Benjamin.</verse><verse id="25">Sønnene til Bilha, Rakels trellkvinne, var: Dan og Naftali.</verse><verse id="26">Sønnene til Silpa, Leas trellkvinne, var: Gad og Asjer. - Dette var Jakobs sønner som han fikk i Mesopotamia.</verse><verse id="27">Jakob kom til sin far Isak i Mamre ved Kirjat-Arba, det er Hebron, der Abraham og Isak hadde bodd som fremmede.</verse><verse id="28">Og Isaks levedager ble hundre og åtti år.</verse><verse id="29">Så oppga Isak ånden, han døde og ble samlet til sine fedre, gammel og mett av dager. Esau og Jakob, sønnene hans, begravde ham.</verse></chapter><chapter id="36"><verse id="1">Dette er Esaus - det er Edoms - slektshistorie.</verse><verse id="2">Esau tok sine koner av Kana’ans døtre: Ada, hetitten Elons datter, og Oholibama, Anas datter, hevitten Sibeons sønnedatter,</verse><verse id="3">og Basmat, Ismaels datter, søster til Nebajot.</verse><verse id="4">Med Ada fikk Esau sønnen Elifas, og med Basmat Re’uel.</verse><verse id="5">Med Oholibama fikk han Je’usj, Jalam og Korah. Dette var Esaus sønner, som han fikk i Kana’ans land.</verse><verse id="6">Og Esau tok sine koner, sine sønner og døtre og alt sitt husfolk, sin buskap, alle sine kløvdyr og alt sitt gods som han hadde samlet i Kana’ans land, og han dro til et annet land, bort fra Jakob, sin bror,</verse><verse id="7">for eiendommen deres var for stor til at de kunne bo sammen. Landet hvor de bodde som fremmede, kunne ikke romme dem, så stor buskap hadde de.</verse><verse id="8">Så bosatte Esau seg i Se’ir-fjellene. Esau er Edom.</verse><verse id="9">Dette er Esaus ætt, han som er stamfar til edomittene i Se’ir-fjellene.</verse><verse id="10">Dette er navnene på Esaus sønner: Elifas, sønn av Esaus kone Ada, og Re’uel, sønn av Esaus kone Basmat.</verse><verse id="11">Elifas’ sønner var Teman, Omar, Sefo, Gatam og Kenas,</verse><verse id="12">Elifas, Esaus sønn, hadde en medhustru som hette Timna, og hun fødte ham Amalek. Dette var sønnene til Esaus kone Ada.</verse><verse id="13">Dette var Re’uels sønner: Nahat og Serah, Sjamma og Missa. Dette var sønnene av Esaus kone Basmat.</verse><verse id="14">Dette var sønnene til Oholibama, Anas datter, Sibeons sønnedatter, Esaus kone: Hun fødte ham Je’usj, Jalam og Korah.</verse><verse id="15">Dette var stammehøvdingene for Esaus barn: Sønnene av Elifas, Esaus eldste sønn, var stammehøvdingen Teman, stammehøvdingen Omar, stammehøvdingen Sefo, stammehøvdingen Kenas,</verse><verse id="16">stammehøvdingen Korah, stammehøvdingen Gatam, stammehøvdingen Amalek. Dette var de stammehøvdinger som nedstammet fra Elifas i Edomlandet. Dette var Adas sønner.</verse><verse id="17">Dette var sønnene til Esaus sønn Re’uel: stammehøvdingen Nahat, stammehøvdingen Serah, stammehøvdingen Sjamma, stammehøvdingen Missa. Dette var de stammehøvdinger som nedstammet fra Re’uel i Edomlandet. Dette var sønnene til Esaus kone Basmat.</verse><verse id="18">Dette var sønnene til Esaus kone Oholibama: stammehøvdingen Je’usj, stammehøvdingen Jalam, stammehøvdingen Korah. Dette var de stammehøvdinger som nedstammet fra Oholibama, Anas datter, Esaus kone.</verse><verse id="19">Dette var Esaus sønner og deres stammehøvdinger. Dette var Edom.</verse><verse id="20">Dette var sønnene til horitten Se’ir, innbyggerne i landet: Lotan, Sjobal, Sibeon og Ana,</verse><verse id="21">Disjon, Eser og Disjan. Dette var horittenes stammehøvdinger, sønner av Se’ir i Edom-landet.</verse><verse id="22">Lotans sønner var Hori og Hemam, og Lotans søster var Timna.</verse><verse id="23">Dette var Sjobals sønner: Alvan og Manahat og Ebal, Sefo og Onam.</verse><verse id="24">Dette var Sibeons sønner: Aja og Ana - det er den Ana som fant de varme kildene i ørkenen mens han gjette sin far Sibeons esler.</verse><verse id="25">Dette var Anas barn: Disjon og datteren Oholibama.</verse><verse id="26">Dette var Disjons sønner: Hemdan, Esjban, Jitran og Keran.</verse><verse id="27">Dette var Esers sønner: Bilhan, Sa’avan og Akan.</verse><verse id="28">Dette var Disjans sønner: Us og Aran.</verse><verse id="29">Dette var horittenes stammehøvdinger: stammehøvdingen Lotan, stammehøvdingen Sjobal, stammehøvdingen Sibeon, stammehøvdingen Ana,</verse><verse id="30">stammehøvdingen Disjon, stammehøvdingen Eser, stammehøvdingen Disjan. Dette var horittenes stammehøvdinger, deres stammehøvdinger i Se’ir-landet.</verse><verse id="31">Dette var de kongene som regjerte i Edom-landet før det hersket noen konge over Israels barn:</verse><verse id="32">Bela, Beors sønn, var konge i Edom, navnet på hans by var Dinhaba.</verse><verse id="33">Da Bela døde, ble Jobab, sønn av Serah fra Bosra, konge i hans sted.</verse><verse id="34">Da Jobab døde, ble Husam fra temanittenes land konge i hans sted.</verse><verse id="35">Da Husam døde, ble Hadad, Bedads sønn, konge i hans sted - det var han som slo midianittene på Moabs mark. Navnet på hans by var Avit.</verse><verse id="36">Da Hadad døde, ble Samla fra Masreka konge i hans sted.</verse><verse id="37">Da Samla døde, ble Saul fra Rehobot ved elven konge i hans sted.</verse><verse id="38">Da Saul døde, ble Ba’al-Hanan, Akbors sønn, konge i hans sted.</verse><verse id="39">Da Ba’al-Hanan, Akbors sønn, døde, ble Hadar konge i hans sted. Navnet på hans by var Pa’u, og hans kone hette Mehetabel - hun var datter av Matred, Mesahabs datter.</verse><verse id="40">Dette er navnene på Esaus stammehøvdinger etter deres slekter og bosteder med deres navn: stammehøvdingen Timna, stammehøvdingen Alva, stammehøvdingen Jetet,</verse><verse id="41">stammehøvdingen Oholibama, stammehøvdingen Ela, stammehøvdingen Pinon,</verse><verse id="42">stammehøvdingen Kenas, stammehøvdingen Teman, stammehøvdingen Mibsar,</verse><verse id="43">stammehøvdingen Magdiel, stammehøvdingen Iram. Dette var Edoms stammehøvdinger etter sine bosteder i det landet de eide. Dette er ætten til Esau, edomittenes stamfar.</verse></chapter><chapter id="37"><verse id="1">Men Jakob bodde i det landet hvor hans far hadde levd som fremmed, i Kana’ans land.</verse><verse id="2">Dette er Jakobs slektshistorie. Da Josef var sytten år gammel, gjette han buskapen sammen med brødrene sine. Ung som han var, gjette han i lag med sønnene til Bilha og Silpa, farens koner. Og Josef gikk til faren med det onde han hørte om dem.</verse><verse id="3">Israel hadde Josef kjær fremfor alle sine sønner, fordi han var hans alderdoms sønn. Han hadde latt gjøre en sid kappe til ham.</verse><verse id="4">Men da brødrene hans så at faren holdt mer av ham enn av brødrene, la de ham for hat og kunne ikke tale vennlig til ham.</verse><verse id="5">En gang hadde Josef en drøm som han fortalte brødrene sine. Da hatet de ham enda mer.</verse><verse id="6">Han sa til dem: Vil dere høre en drøm som jeg har drømt?</verse><verse id="7">Vi holdt på med å binde kornbånd midt ute på åkeren. Da reiste kornbåndet mitt seg opp og ble stående oppreist. Og se, kornbåndene deres stilte seg rundt omkring det, og de bøyde seg for mitt kornbånd.</verse><verse id="8">Da sa brødrene hans til ham: Skal du kanskje være konge og herske over oss? Siden hatet de ham enda mer for hans drømmer og for hans ord.</verse><verse id="9">Og han drømte enda en annen drøm og fortalte den til sine brødre. Han sa: Nå har jeg drømt enda en drøm! Se, solen og månen og elleve stjerner bøyde seg for meg.</verse><verse id="10">Da han fortalte dette til sin far og til sine brødre, skjente faren på ham og sa: Hva er det nå for en drøm du har hatt? Skal vi virkelig komme - jeg og din mor og brødrene dine, og bøye oss til jorden for deg?</verse><verse id="11">Hans brødre var misunnelige på ham, men hans far bevarte dette i sitt minne.</verse><verse id="12">En gang var brødrene hans dratt av sted for å gjete sin fars buskap ved Sikem.</verse><verse id="13">Da sa Israel til Josef: Gjeter ikke brødrene dine ved Sikem? Kom, jeg vil sende deg til dem. Og han sa til ham: Ja, her er jeg.</verse><verse id="14">Og faren sa til ham: Gå nå og se om det står vel til med brødrene dine, og om det står vel til med buskapen. Kom så tilbake og fortell meg det. Så sendte Jakob ham av sted fra Hebron-dalen, og han kom til Sikem.</verse><verse id="15">Og en mann møtte ham mens han flakket omkring ute i marken. Mannen spurte ham: Hva leter du etter?</verse><verse id="16">Han svarte: Jeg leter etter brødrene mine. Kan du hjelpe meg og si meg hvor de gjeter?</verse><verse id="17">Mannen sa: De er dratt herfra. Jeg hørte dem si: La oss gå til Dotan! Så gikk Josef etter brødrene sine og fant dem i Dotan.</verse><verse id="18">De så ham langt borte, og før han var kommet fram til dem, rådslo de om å drepe ham.</verse><verse id="19">De sa til hverandre: Se, der kommer denne drømmemesteren!</verse><verse id="20">Kom nå, la oss slå ham i hjel og kaste ham ned i en av brønnene her. Vi sier: Et villdyr har ett ham opp. Så skal vi se hva det blir av drømmene hans!</verse><verse id="21">Men Ruben hørte dette og reddet ham ut av deres hender. Han sa: La oss ikke ta livet hans.</verse><verse id="22">Ruben sa til dem: Utøs ikke blod! Kast ham ned i denne brønnen her i ørkenen, men legg ikke hånd på ham. Dette sa han fordi han ville fri Josef ut av deres hånd og føre ham tilbake til hans far.</verse><verse id="23">Og det skjedde, da Josef kom fram til brødrene, rev de kappen av ham, den side kappen som han hadde på seg.</verse><verse id="24">Så tok de ham og kastet ham ned i brønnen - den var tom, det fantes ikke vann i den.</verse><verse id="25">Og de satte seg ned for å ete. Da de så opp, fikk de se et reisefølge av ismaelitter som kom fra Gilead. Kamelene deres var lesset med krydderier og balsam og ladanum*, som de førte med seg til Egypt.</verse><verse id="26">Da sa Juda til brødrene: Hva gagner det at vi slår broren vår i hjel og skjuler drapet?</verse><verse id="27">Kom, la oss selge ham til ismaelittene, men la oss ikke legge hånd på ham - han er jo vår egen kjødelige bror. Og brødrene hørte på ham.</verse><verse id="28">Da de midianittiske kjøpmennene kom forbi, dro de Josef opp av brønnen. Så solgte de Josef til ismaelittene for tjue sekel sølv. Og de tok Josef med seg til Egypt.</verse><verse id="29">Da Ruben kom tilbake til brønnen, fikk han se at Josef ikke var der. Da flerret han klærne sine.</verse><verse id="30">Og han gikk tilbake til brødrene sine og sa: Gutten er ikke der, og jeg - hvor skal jeg nå gjøre av meg?</verse><verse id="31">Så tok de Josefs kappe, og de slaktet en geitebukk og dyppet kappen i blodet.</verse><verse id="32">Og de sendte den side kappen hjem til sin far og sa: Denne har vi funnet. Se etter om det er din sønns kappe eller ikke!</verse><verse id="33">Han kjente den igjen, og sa: Det er min sønns kappe. Et villdyr har ett ham opp. Josef er sikkert revet i hjel.</verse><verse id="34">Og Jakob flerret klærne sine, bandt sekk om hoftene og sørget over sin sønn i lang tid.</verse><verse id="35">Alle hans sønner og alle hans døtre kom for å trøste ham. Men han ville ikke la seg trøste. Han sa: Med sorg må jeg gå ned til min sønn i dødsriket. Og hans far gråt over ham.</verse><verse id="36">Men midianittene solgte Josef i Egypt til Potifar, som var hoffmann hos farao og høvding over livvakten.</verse></chapter><chapter id="38"><verse id="1">På denne tiden hendte det seg at Juda dro ned fra brødrene sine og tok inn til en mann i Adullam. Han hette Hira.</verse><verse id="2">Der så Juda datteren til en kana’aneer. Mannens navn var Sjua. Han tok henne til kone og gikk inn til henne.</verse><verse id="3">Hun ble med barn og fødte en sønn, og han kalte ham Er.</verse><verse id="4">Så ble hun igjen med barn og fødte en sønn, og hun kalte ham Onan.</verse><verse id="5">Siden fødte hun enda en sønn og kalte ham Sjelah. Da han ble født, var Juda i Kesib.</verse><verse id="6">Juda tok en kone til Er, sin førstefødte, og hennes navn var Tamar.</verse><verse id="7">Men Er, Judas førstefødte, var ond i Herrens øyne, og Herren lot ham dø.</verse><verse id="8">Da sa Juda til Onan: Gå inn til din brors kone og ta henne til ekte i din brors sted, og oppreis din bror avkom.</verse><verse id="9">Men Onan visste at barnet ikke skulle være hans, derfor spilte han sæden på jorden når han var sammen med sin brors kone, for han ville ikke gi sin bror barn.</verse><verse id="10">Men det han gjorde, var ondt i Herrens øyne, så han lot også ham dø.</verse><verse id="11">Da sa Juda til Tamar, sin svigerdatter: Bo som enke i din fars hus til Sjelah, min sønn, er blitt voksen. For han tenkte: Ellers kommer også han til å dø, som hans to brødre. Så dro Tamar hjem og bodde i sin fars hus.</verse><verse id="12">Da nå en lengre tid var gått, døde Sjuas datter, Judas kone. Etter at sørgetiden var over gikk Juda opp til saueklipperne sine i Timna, og hans venn Hira fra Adullam var med ham.</verse><verse id="13">Da ble det fortalt Tamar at hennes svigerfar var på vei opp til Timna til saueklippingen.</verse><verse id="14">Da la hun av seg enkeklærne sine og tildekket seg med et slør som hun hyllet seg inn i. Så satte hun seg ved inngangen til Enajim, på veien til Timna. For hun så at Sjelah var blitt voksen, og hun var likevel ikke blitt gitt ham til kone.</verse><verse id="15">Da Juda så henne, tenkte han at det var en horkvinne, for hun hadde tilslørt ansiktet sitt.</verse><verse id="16">Så bøyde han av fra veien og gikk bort til henne og sa: Kom, la meg gå inn til deg! For han visste ikke at det var hans svigerdatter. Og hun sa: Hva vil du gi meg for at du får komme inn til meg?</verse><verse id="17">Han sa: Jeg vil sende deg et kje av buskapen min. Da sa hun: Ja, hvis du vil gi meg et pant til du sender meg det.</verse><verse id="18">Han sa: Hva skal jeg gi deg til pant? Hun svarte: Ditt signet og din snor og staven som du har i hånden. Dette ga han henne, og gikk så inn til henne. Og hun ble med barn ved ham.</verse><verse id="19">Så sto hun opp og gikk sin vei. Hun la sløret av seg og tok på seg enkeklærne sine.</verse><verse id="20">Juda sendte kjeet med vennen sin fra Adullam for å få pantet tilbake av kvinnen, men han fant henne ikke.</verse><verse id="21">Han spurte stedets menn og sa: Hvor er tempelhoren, hun som satt ved veien i Enajim? Men de sa: Det har ikke vært noen tempelhore her.</verse><verse id="22">Så kom han tilbake til Juda og sa: Jeg fant henne ikke, og mennene der på stedet sa enda: Det har ikke vært noen tempelhore her.</verse><verse id="23">Da sa Juda: La henne bare beholde det, så vi ikke blir til latter for denne saken! Se, kjeet har jeg jo sendt henne, men du fant henne ikke.</verse><verse id="24">Omkring tre måneder senere kom det folk og sa til Juda: Tamar, svigertatteren din, har drevet hor, og nå er hun også blitt med barn i hor. Juda sa: Før henne ut, hun skal brennes!</verse><verse id="25">Men da hun ble ført ut, sendte hun bud til svigerfaren sin og lot si: Det er ved den mannen som eier disse tingene, jeg er blitt med barn. Og hun sa: Se etter hvem som eier dette signetet og disse snorene og denne staven.</verse><verse id="26">Juda kjente dem igjen og sa: Hun har retten på sin side, ikke jeg! For jeg har ikke gitt henne min sønn Sjelah. - Siden hadde han ikke omgang med henne.</verse><verse id="27">Og det skjedde da den tid kom at hun skulle føde, da var det tvillinger i hennes liv.</verse><verse id="28">Idet hun fødte, stakk den ene hånden fram. Jordmoren bandt da en rød tråd om hans hånd og sa: Denne kom først fram.</verse><verse id="29">Men så dro han hånden tilbake, og se, da kom hans bror fram, og hun sa: Hvor du har brutt deg fram! Og de ga ham navnet Peres*.</verse><verse id="30">Så kom hans bror fram, han som hadde den røde tråden om hånden. Ham kalte de Serah.</verse></chapter><chapter id="39"><verse id="1">Josef ble ført ned til Egypt, og Potifar, en egypter som var hoffmann hos farao og høvding over livvakten, kjøpte ham av ismaelittene som hadde tatt ham med seg dit.</verse><verse id="2">Og Herren var med Josef, så alt lyktes for ham. Han ble i huset hos sin egyptiske herre.</verse><verse id="3">Hans herre så at Herren var med ham, og at Herren lot alt det han gjorde, lykkes i hans hånd.</verse><verse id="4">Josef fant velvilje hos ham og ble tjeneren hans, og han satte ham over sitt hus. Alt det han hadde ga han i hans hånd.</verse><verse id="5">Og det skjedde så, at fra den tid egypteren satte ham over sitt hus og over hele sin eiendom, velsignet Herren egypterens hus for Josefs skyld. Herrens velsignelse var over alt det han hadde, i huset og på marken.</verse><verse id="6">Så overlot han i Josefs hånd alt det han eide, og hadde ikke tilsyn med ham i noe, uten med den maten han selv åt. Nå var Josef vakker av skikkelse og vakker å se til.</verse><verse id="7">Og da en tid var gått, hendte det at hans herres kone kastet sine øyne på ham, og hun sa: Kom og ligg med meg!</verse><verse id="8">Men han ville ikke og sa til sin herres kone: Min herre har ikke tilsyn med meg i noen ting i hele sitt hus. Alt det han eier har han lagt i min hånd.</verse><verse id="9">Han har ikke selv mer å si her i huset enn jeg. Ingen ting har han nektet meg unntatt deg, fordi du er hans kone. Hvordan skulle jeg da gjøre denne store ondskapen og synde mot Gud?</verse><verse id="10">Dag etter dag talte hun til Josef, men han ville ikke føye henne. Han ville ikke ligge hos henne og ha omgang med henne.</verse><verse id="11">Så hendte det en dag at han kom inn i huset for å gjøre sitt arbeid. Ingen av husets folk var inne.</verse><verse id="12">Da grep hun fatt i kappen hans og sa: Ligg med meg! Men han lot kappen etter seg i hennes hånd og flyktet ut av huset.</verse><verse id="13">Da hun så at han hadde latt kappen sin etter seg i hennes hånd, og at han var rømt ut av huset,</verse><verse id="14">ropte hun på husfolkene sine og sa til dem: Se, her har han dratt inn til oss en hebraisk mann for å føre skam over oss! Han kom inn til meg for å ligge med meg, men jeg ropte så høyt jeg kunne.</verse><verse id="15">Og da han hørte jeg satte i å rope, lot han kappen ligge igjen hos meg og rømte ut av huset.</verse><verse id="16">Så lot hun kappen bli liggende der hos seg til hans herre kom hjem.</verse><verse id="17">Da fortalte hun det samme til ham og sa: Denne hebraiske trellen som du har dratt inn i huset til oss, kom inn til meg og ville skjende meg.</verse><verse id="18">Men da jeg satte i å rope, lot han kappen sin ligge igjen hos meg og rømte ut av huset.</verse><verse id="19">Da nå Josefs herre hørte hva hans kone fortalte, hvordan hun sa: Slik er det trellen din har oppført seg mot meg! - da ble han brennende harm.</verse><verse id="20">Han tok Josef og satte ham i fengselet, der hvor kongens fanger satt lenket, og han ble sittende der i fengselet.</verse><verse id="21">Men Herren var med Josef og lot ham vinne velvilje, og den øverste fangevokteren i fengselet fikk godhet for ham.</verse><verse id="22">Han overlot til Josef tilsynet med alle fangene i fengselet, så han var ansvarlig for alt som skulle gjøres.</verse><verse id="23">Fangevokteren hadde ikke selv tilsyn med noe av det som var overlatt i Josefs hånd. For Herren var med ham, og alt det han gjorde, lot Herren lykkes for ham.</verse></chapter><chapter id="40"><verse id="1">Så skjedde det etter en tid at munnskjenken og bakeren hos kongen i Egypt forbrøt seg mot sin herre, mot egypterkongen.</verse><verse id="2">Og farao ble harm på sine to hoffmenn, den øverste munnskjenken og den øverste bakeren.</verse><verse id="3">Han satte dem i forvaring hos høvdingen over livvakten, i fengselet hvor Josef var fange.</verse><verse id="4">Høvdingen over livvakten satte Josef til å ha tilsyn med dem, og han gikk dem til hånde. De ble sittende en tid i fengselet.</verse><verse id="5">Så drømte de begge to samme natt en drøm, der de satt i varetekt i fengselet - munnskjenken og bakeren hos kongen i Egypt. De hadde hver sin drøm med hver sin mening.</verse><verse id="6">Da Josef kom inn til dem om morgenen, så han at de var nedtrykt.</verse><verse id="7">Han spurte da faraos hoffmenn, som satt i forvaring sammen med ham i hans herres hus: Hvorfor ser dere så nedtrykt ut i dag?</verse><verse id="8">De svarte ham: Vi har drømt, men det er ingen her som kan tyde det. Da sa Josef til dem: Å tyde drømmer - er ikke det Guds sak? Fortell meg hva dere har drømt!</verse><verse id="9">Den øverste munnskjenken fortalte så drømmen sin til Josef. Han sa til ham: Jeg drømte at jeg så et vintre fremfor meg.</verse><verse id="10">På vintreet var det tre greiner. De begynte å skyte knopper, og blomstene sprang ut, og klasene modnet til druer.</verse><verse id="11">Jeg holdt faraos beger i hånden, og jeg tok druene og presset dem ut i faraos beger. Så ga jeg begeret i faraos hånd.</verse><verse id="12">Josef sa da til ham: Dette er tydningen: De tre greinene er tre dager.</verse><verse id="13">Om tre dager skal farao opphøye deg og innsette deg igjen i din stilling. Du skal rekke farao begeret slik du gjorde før, da du var munnskjenken hans.</verse><verse id="14">Bare du nå ville ha meg i tankene når det går deg vel! Jeg ber deg, vis godhet mot meg så du taler om meg til farao og får meg ut av dette huset!</verse><verse id="15">For jeg er stjålet bort fra hebreernes land, og heller ikke her har jeg gjort noe som de kunne kaste meg i fengsel for.</verse><verse id="16">Da den øverste bakeren så at Josef hadde gitt så god en tydning, sa han til ham: Også jeg hadde en drøm. Jeg syntes jeg bar tre kurver med hvetebrød på hodet.</verse><verse id="17">I den øverste kurven var det allslags bakverk for farao, men fuglene åt det av kurven på hodet mitt.</verse><verse id="18">Josef svarte og sa: Dette er tydningen: De tre kurvene er tre dager.</verse><verse id="19">Om tre dager skal farao opphøye deg - han skal henge deg på et tre, og fuglene skal ete kjøttet av deg.</verse><verse id="20">Og det skjedde på den tredje dagen, det var faraos fødselsdag, at han gjorde en fest for alle tjenerne sine. Da opphøyet han den øverste munnskjenken og den øverste bakeren blant tjenerne sine.</verse><verse id="21">Han innsatte den øverste munnskjenken igjen til å skjenke vinen, og han ga begeret i faraos hånd.</verse><verse id="22">Og den øverste bakeren lot han henge, slik Josef hadde tydet drømmene for dem.</verse><verse id="23">Men den øverste munnskjenken tenkte ikke på Josef, han glemte ham.</verse></chapter><chapter id="41"><verse id="1">Nå skjedde det, etter to fulle år, at farao drømte at han sto ved Nilen.</verse><verse id="2">Og se, opp av elven steg det sju kyr, vakre å se til og i godt hold, og de ga seg til å beite i elvegresset.</verse><verse id="3">Etter dem steg det opp av elven sju andre kyr, stygge å se til og magre. De ble stående ved siden av de andre kyrne på elvebredden.</verse><verse id="4">Og de stygge, magre kyrne åt opp de sju fine og fete. Da våknet farao.</verse><verse id="5">Så sovnet han igjen og drømte en gang til. Og se, sju kornaks, frodige og gode, vokste opp på ett strå.</verse><verse id="6">Og etter dem skjøt det opp sju aks, tynne og svidd av østavinden.</verse><verse id="7">Og de tynne aksene slukte de sju frodige, fulle aksene. Da våknet farao, og skjønte at det var en drøm.</verse><verse id="8">Men om morgenen kjente han slik uro i sin ånd. Han sendte bud og lot kalle til seg alle Egypts spåmenn og vismenn, og farao fortalte dem drømmene sine, men ingen kunne tyde dem for ham.</verse><verse id="9">Da tok den øverste munnskjenken til orde og sa til farao: Jeg må i dag minne om mine synder.</verse><verse id="10">Farao ble en gang vred på sine tjenere, og satte meg fast hos høvdingen over livvakten, meg og den øverste bakeren.</verse><verse id="11">Da drømte vi den samme natten hver vår drøm, jeg og han, og drømmene våre hadde hver sin tydning.</verse><verse id="12">Det var sammen med oss en hebraisk gutt. Han var tjener hos høvdingen over livvakten. Til ham fortalte vi drømmene våre, og han tydet dem for oss - alt etter som hver av oss hadde drømt, slik tydet han dem.</verse><verse id="13">Og som han hadde tydet for oss, slik gikk det. Farao innsatte meg i mitt embete igjen, men bakeren hengte han.</verse><verse id="14">Da sendte farao bud etter Josef og kalte ham til seg. De førte ham skyndsomt ut av fengselet. Han raket seg og skiftet klær, og så trådte han fram for farao.</verse><verse id="15">Farao sa til Josef: Jeg har hatt en drøm, og det er ingen som kan tyde den. Men jeg har hørt si om deg at bare du hører en drøm, kan du tyde den.</verse><verse id="16">Josef svarte farao og sa: Det står ikke til meg. Gud skal gi et svar som spår lykke for farao.</verse><verse id="17">Da sa farao til Josef: Jeg drømte at jeg sto på elvebredden.</verse><verse id="18">Og se, opp av elven steg det sju kyr, fete og fine å se til, og de ga seg til å beite i elvegresset.</verse><verse id="19">Etter dem steg det opp sju andre kyr, tynne og utmagret og svært stygge å se til. Så stygge kyr har jeg aldri sett i hele landet Egypt!</verse><verse id="20">De magre, stygge kyrne åt opp de sju første fete kyrne.</verse><verse id="21">Og da de hadde satt dem til livs, kunne det ikke merkes på dem. De var like stygge å se til som før. Da våknet jeg.</verse><verse id="22">Så drømte jeg igjen, og se: Sju kornaks, fulle og gode, vokste opp på ett strå.</verse><verse id="23">Etter dem skjøt det opp sju aks som var tørre og tynne og svidd av østavinden.</verse><verse id="24">Og de tynne aksene slukte de sju gode aksene. Dette fortalte jeg til spåmennene, men det var ingen som kunne forklare det for meg.</verse><verse id="25">Da sa Josef til farao: Faraos drøm er én og den samme. Det Gud er i ferd med å gjøre, har han latt farao få vite.</verse><verse id="26">De sju gode kyrne er sju år, og de sju gode aksene er sju år. Det er én og samme drøm.</verse><verse id="27">De sju magre, stygge kyrne som steg opp etter dem, er sju år, og de sju tomme aksene som var svidd av østavinden, er sju år med hungersnød som skal komme.</verse><verse id="28">Dette er det jeg har sagt til farao: Gud har latt farao se det han er i ferd med å gjøre.</verse><verse id="29">Se, det kommer sju år med stor overflod i hele landet Egypt.</verse><verse id="30">Men etter dem kommer det sju år med hungersnød, så all denne overfloden skal bli glemt i landet Egypt. Og sulten skal arme ut landet.</verse><verse id="31">Ingen skal minnes den overfloden som var i landet på grunn av hungersnøden som følger etter, for den vil bli svært hard.</verse><verse id="32">Og når drømmen kom to ganger til farao, betyr det at saken er fast besluttet av Gud, og at Gud vil gjøre det snart.</verse><verse id="33">Nå skulle farao se seg ut en forstandig og vis mann og sette ham over hele landet Egypt.</verse><verse id="34">Det skulle farao gjøre. Og så skulle han sette oppsynsmenn over landet og ta inn en femtedel av grøden i landet Egypt i de sju overflodsårene.</verse><verse id="35">De skal samle inn all grøden i disse gode årene som kommer, og la dem dynge opp korn under faraos hånd. La dem lagre det i byene til føde og ta vare på det der.</verse><verse id="36">Kornet skal være til forråd for landet i de sju hungersårene som kommer over landet Egypt, så landet ikke skal gå til grunne av sult.</verse><verse id="37">Dette syntes farao og alle tjenerne hans godt om.</verse><verse id="38">Og farao sa til sine tjenere: Kan vi finne en mann som denne, en mann som har Guds Ånd?</verse><verse id="39">Så sa farao til Josef: Siden Gud har latt deg vite alt dette, så er det ingen som er så forstandig og vis som du.</verse><verse id="40">Du skal råde over mitt hus, og etter ditt ord skal hele mitt folk rette seg. Bare når det gjelder tronen, vil jeg være større enn du.</verse><verse id="41">Og farao sa til Josef: Se, jeg setter deg over hele landet Egypt!</verse><verse id="42">Så tok farao sin signetring av hånden og satte den på Josefs hånd. Og han kledde ham i fine linklær og hengte et gullkjede om halsen hans.</verse><verse id="43">Han lot ham kjøre i sin nest beste vogn, og de ropte ut foran ham: Abrek*! Slik satte farao ham over hele landet Egypt.</verse><verse id="44">Og farao sa til Josef: Jeg er farao, og uten din vilje skal ingen mann løfte hånd eller fot i hele landet Egypt.</verse><verse id="45">Farao ga Josef navnet Sofnat-Paneah. Og han ga ham til kone Asenat, datter til Potifera, presten i On. Så dro Josef omkring i landet Egypt.</verse><verse id="46">Josef var tretti år gammel da han sto for farao, kongen i Egypt. Og etter at Josef var gått ut fra farao, reiste han igjennom hele landet Egypt.</verse><verse id="47">Landet bugnet av grøde i de sju overflodsårene.</verse><verse id="48">Og han samlet inn all slags grøde i disse sju gode årene som kom i landet Egypt, og la den opp i byene. I hver by lagret han grøden fra landet omkring.</verse><verse id="49">Så hopet da Josef opp korn som havets sand, i svære mengder, inntil han ga opp å holde tall på det, for det var ikke til å telle.</verse><verse id="50">Før det første hungersåret kom, fikk Josef to sønner med Asenat, datteren til Potifera, presten i On.</verse><verse id="51">Og Josef kalte sin førstefødte sønn Manasse*. For Gud har latt meg glemme alt mitt strev og hele min fars hus, sa han.</verse><verse id="52">Den andre sønnen kalte han Efra’im*. For Gud har gjort meg fruktbar i det landet hvor jeg led ondt, sa han.</verse><verse id="53">Så ble det slutt på de sju overflodsårene i Egypt,</verse><verse id="54">og de sju årene med hungersnød tok til å komme, slik Josef hadde sagt. Det ble hungersnød i alle land, men i hele landet Egypt var det brød.</verse><verse id="55">Da folket i Egypt begynte å sulte, ropte de til farao etter brød. Og farao sa til alle egypterne: Gå til Josef! Det han sier dere, skal dere gjøre.</verse><verse id="56">Hungersnøden bredte seg ut over hele jorden. Da åpnet Josef alle kornlagrene og solgte til egypterne, for hungersnøden var hard i landet Egypt.</verse><verse id="57">Og fra alle land kom det folk til Egypt for å kjøpe korn hos Josef, for hungersnøden var stor over hele jorden.</verse></chapter><chapter id="42"><verse id="1">Da Jakob fikk vite at det var korn i Egypt, sa han til sønnene sine: Hvorfor sitter dere her og ser på hverandre?</verse><verse id="2">Han sa: Jeg har hørt at det er korn i Egypt. Dra dit ned og kjøp korn til oss der, så vi kan leve og ikke dø.</verse><verse id="3">Da dro ti av Josefs brødre av sted for å kjøpe korn i Egypt.</verse><verse id="4">Men Benjamin, Josefs bror, sendte ikke Jakob med brødrene, for han sa: Det kunne hende ham en ulykke.</verse><verse id="5">Så kom da Israels sønner for å kjøpe korn blant de andre som kom, for det var hungersnød i Kana’ans land.</verse><verse id="6">Nå var Josef den som rådde i Egypt, og det var han som solgte korn til folket i landet. Og Josefs brødre kom og bøyde seg for ham med ansiktet til jorden.</verse><verse id="7">Da Josef så brødrene sine, kjente han dem igjen. Men han lot som om han var fremmed for dem, han talte hardt til dem og sa: Hvor kommer dere fra? De sa: Fra Kana’ans land for å kjøpe korn.</verse><verse id="8">Josef kjente igjen brødrene sine, men de kjente ikke ham.</verse><verse id="9">Da mintes Josef det han hadde drømt om dem. Så sa han til dem: Dere er speidere, dere er kommet for å se hvor landet ligger åpent!</verse><verse id="10">De sa til ham: Nei, herre, dine tjenere er kommet for å kjøpe korn.</verse><verse id="11">Vi er alle sønner av én mann. Vi er ærlige menn, dine tjenere er ikke speidere.</verse><verse id="12">Men han sa: Nei! Dere er kommet for å se hvor landet ligger åpent.</verse><verse id="13">Da sa de: Vi, dine tjenere, er tolv brødre, sønner av én mann i Kana’ans land. Den yngste er nå hjemme hos vår far, og én er ikke mer.</verse><verse id="14">Men Josef sa til dem: Det er som jeg har sagt. Dere er speidere.</verse><verse id="15">Men nå skal dere settes på prøve: Så sant farao lever! Dere slipper ikke herfra før deres yngste bror kommer hit.</verse><verse id="16">Send en av dere av sted for å hente denne broren deres, men dere andre skal holdes her som fanger. Så vil det vise seg om dere taler sant. Hvis ikke, er dere speidere, så sant farao lever!</verse><verse id="17">Så holdt han dem alle sammen tre dager i fengsel.</verse><verse id="18">Den tredje dagen sa Josef til dem: Gjør nå som jeg sier, så skal dere leve, for jeg frykter Gud.</verse><verse id="19">Dersom dere er ærlige folk, så kan en av brødrene bli igjen i fengselet her, men dere andre kan dra av sted og ha med dere korn til dem som sulter hjemme hos dere.</verse><verse id="20">Før så deres yngste bror hit til meg, så det kan vise seg at dere taler sant, da skal dere ikke dø. Og slik gjorde de.</verse><verse id="21">De sa seg imellom: Sannelig, vi har skyld på oss for vår bror. Vi så hans sjeleangst da han bønnfalt oss, og vi ville ikke høre. Derfor er denne nøden kommet over oss.</verse><verse id="22">Ruben tok da til orde og sa til dem: Sa jeg det ikke til dere: Synd ikke mot gutten! Men dere ville ikke høre. Se, derfor kreves nå hans blod.</verse><verse id="23">Men de visste ikke at Josef forsto dette, for han brukte tolk når han talte med dem.</verse><verse id="24">Og han vendte seg bort fra dem og gråt. Så kom han tilbake til dem igjen og talte til dem. Han tok Simeon ut av flokken og bandt ham mens de så på.</verse><verse id="25">Josef ga folkene sine befaling om at de skulle fylle sekkene deres med korn, og legge pengene som hver av dem hadde betalt, tilbake i deres egne sekker, og gi dem niste med på veien. Og slik ble det gjort.</verse><verse id="26">Så lesste de kornet på eslene og dro av sted.</verse><verse id="27">Men da de var i herberget og en av dem åpnet sekken sin for å gi eselet fôr, fikk han se pengene, for de lå øverst i sekken.</verse><verse id="28">Han sa til brødrene: Pengene mine er sendt tilbake, de ligger her i sekken min! Da ble de helt motløse, og forferdet sa den ene til den andre: Hva er dette som Gud har gjort mot oss?</verse><verse id="29">Så kom de hjem til sin far Jakob i Kana’ans land. De fortalte ham alt det som hadde hendt dem, og sa:</verse><verse id="30">Mannen som er herre der i landet, talte hardt til oss og tok oss for folk som ville utspeide landet.</verse><verse id="31">Da sa vi til ham: Vi er ærlige folk, vi er ikke speidere.</verse><verse id="32">Vi er tolv brødre, sønner av samme far. En av oss er ikke mer, og den yngste er hjemme hos vår far i Kana’ans land.</verse><verse id="33">Da sa mannen, landets herre, til oss: Av dette vil jeg forstå om dere er ærlige folk: La én av dere bli tilbake her hos meg. Ta så med det dere trenger mot hungersnøden hjemme, og dra av sted.</verse><verse id="34">Kom så hit til meg med deres yngste bror, så jeg kan vite at dere ikke er speidere, men ærlige folk. Da vil jeg gi deres bror tilbake til dere, og dere kan fritt dra omkring i landet.</verse><verse id="35">Nå skjedde det da de tømte sekkene sine, se, da fant hver av dem pengepungen sin i sekken. Og da både de og faren så pengepungene, ble de grepet av frykt.</verse><verse id="36">Og Jakob, deres far, sa til dem: Dere gjør meg barnløs! Josef er ikke mer, Simeon er ikke mer, og nå vil dere ta Benjamin. Det går ut over meg alt sammen.</verse><verse id="37">Da sa Ruben til sin far: Begge sønnene mine kan du slå i hjel hvis jeg ikke bringer Benjamin hjem til deg! Overlat ham bare i min hånd, jeg skal føre ham tilbake til deg.</verse><verse id="38">Men han sa: Min sønn skal ikke dra ned med dere! Hans bror er død, og han er alene tilbake. Skulle det ramme ham en ulykke på den ferden dere skal gjøre, så ville dere sende mine grå hår med sorg ned i dødsriket.</verse></chapter><chapter id="43"><verse id="1">Da de hadde brukt opp det kornet de hentet i Egypt, sa deres far til dem: Dra av sted igjen og kjøp litt korn til oss!</verse><verse id="2">Men Juda sa til ham: Mannen advarte oss alvorlig og sa: Dere skal ikke komme for mine øyne uten at deres bror er med!</verse><verse id="3">Om du nå sender vår bror med oss, skal vi dra ned og kjøpe korn til deg.</verse><verse id="4">Men sender du ham ikke, drar vi ikke ned, for mannen sa jo til oss: Dere skal ikke vise dere for mine øyne uten at dere har deres bror med!</verse><verse id="5">Da sa Israel: Hvorfor gjorde dere meg så ondt og fortalte mannen at dere har enda en bror?</verse><verse id="6">De svarte: Mannen spurte oss nøye ut både om oss selv og om slekten vår, og sa: Er deres far ennå i live? Har dere noen bror? Og vi svarte på det han spurte om. Kunne vi vel vite at han ville si: Kom her ned med deres bror?</verse><verse id="7">Og Juda sa til Israel, sin far: Send gutten med meg! Så gjør vi oss i stand og drar av sted, slik at vi kan leve og ikke dø, både vi og du og våre små barn.</verse><verse id="8">Jeg vil gå i borgen for ham, av min hånd kan du kreve ham. Dersom jeg ikke har ham med tilbake og stiller ham fram for deg, da vil jeg bære skyld for deg alle mine dager.</verse><verse id="9">Hadde vi ikke drygd så lenge, kunne vi nå to ganger vært tilbake her.</verse><verse id="10">Da sa Israel, deres far, til dem: Skal det nå så være, så gjør som jeg sier: Ta med i sekkene noe av det beste landet eier, og bring det som en gave til mannen - litt balsam og litt honning, krydderier, ladanum, pistasienøtter og mandler,</verse><verse id="11">og ta dobbelt så mange penger med dere. De pengene som kom igjen, som lå øverst i sekkene deres, må dere ta med tilbake. Kanskje var det en feiltagelse.</verse><verse id="12">Ta så deres bror med. Gjør dere klar og dra tilbake til mannen.</verse><verse id="13">Måtte Gud Den Allmektige la dere finne barmhjertighet hos mannen, så han lar deres andre bror og Benjamin dra hjem igjen med dere. Og jeg - skal jeg være barnløs, så får jeg være barnløs!</verse><verse id="14">Så tok mennene med seg denne gaven, og dobbelt så mange penger, og Benjamin. De brøt opp og dro ned til Egypt. Og så trådte de fram for Josef.</verse><verse id="15">Da Josef så Benjamin sammen med dem, sa han til husholderen sin: Før disse mennene inn i huset. Slakt og gjør i stand måltid, for de skal ete middag hos meg.</verse><verse id="16">Mannen gjorde som Josef sa og førte dem inn i Josefs hus.</verse><verse id="17">Men de ble redde da de ble ført inn i Josefs hus, og de sa: Det er vel på grunn av de pengene som forrige gang kom tilbake i sekkene våre at vi blir ført inn her. Nå vil han nok velte seg inn på oss, kaste seg over oss og gjøre oss til treller, og ta eslene våre.</verse><verse id="18">De gikk derfor til mannen som foresto Josefs hus og talte til ham ved inngangen til huset.</verse><verse id="19">De sa: Herre, vi kom hit ned forrige gang for å kjøpe korn.</verse><verse id="20">Men da vi kom til herberget og åpnet sekkene våre, se, da lå hver manns penger øverst i sekken. Det var våre egne penger i full vekt. Nå har vi dem med oss hit igjen.</verse><verse id="21">Vi har også tatt med andre penger til å kjøpe korn for. Vi vet ikke hvem som har lagt pengene i sekkene våre.</verse><verse id="22">Da sa han: Fred med dere! Frykt ikke. Deres Gud og deres fars Gud har gitt dere en skatt i sekkene! Jeg har fått pengene deres. Så førte han Simeon ut til dem.</verse><verse id="23">Og mannen førte dem inn i Josefs hus. Han ga dem vann, og de vasket føttene, og han ga fôr til eslene.</verse><verse id="24">Så la de gavene til rette, mens de ventet på at Josef skulle komme hjem midt på dagen. For de hadde hørt at de skulle ete der.</verse><verse id="25">Da Josef kom inn i huset, bar de inn til ham gaven som de hadde med seg, og de bøyde seg til jorden for ham.</verse><verse id="26">Men han spurte dem om det gikk dem vel, og sa: Står det vel til med deres gamle far, som dere talte om? Er han ennå i live?</verse><verse id="27">De svarte: Ja, det står vel til med din tjener, vår far. Han er ennå i live. Og de bøyde seg og kastet seg ned for ham.</verse><verse id="28">Da han løftet blikket og så Benjamin, sin bror, sin mors sønn, sa han: Er dette deres yngste bror, som dere talte til meg om? Og han sa: Gud velsigne deg, min sønn!</verse><verse id="29">Og Josef skyndte seg bort, for hjertet hans brant av kjærlighet mot broren, så han søkte et sted hvor han kunne gråte. Og han gikk inn på rommet sitt og gråt der.</verse><verse id="30">Så vasket han ansiktet og kom ut. Han gjorde seg sterk og sa: Sett maten fram!</verse><verse id="31">Så satte de fram særskilt for ham og særskilt for dem og særskilt for de egypterne som åt hos ham, hver for seg, for egypterne kan ikke ete sammen med hebreere, det er motbydelig for egypterne.</verse><verse id="32">Mennene fikk sine plasser midt imot ham etter alderen, den førstefødte øverst og den yngste nederst. Da så de på hverandre og undret seg.</verse><verse id="33">Så lot han bære til dem av maten på sitt eget bord, og Benjamin fikk fem ganger så mye som hver av de andre. Og de drakk seg glade med ham.</verse></chapter><chapter id="44"><verse id="1">Siden bød Josef den som var satt over hans hus: Fyll mennenes sekker med korn, så meget de kan frakte med seg, og legg pengene fra hver enkelt av dem øverst i hans egen sekk.</verse><verse id="2">Og legg så begeret mitt, sølvbegeret, øverst i sekken til den yngste, sammen med kornpengene hans. Og mannen gjorde som Josef hadde sagt ham.</verse><verse id="3">Om morgenen, så snart det ble lyst, lot de mennene fare med eslene sine.</verse><verse id="4">Da de var dratt ut av byen og ennå ikke var kommet langt av sted, sa Josef til husholderen sin: Stå opp og sett etter mennene! Og når du tar dem igjen, skal du si til dem: Hvorfor har dere gjengjeldt godt med ondt?</verse><verse id="5">Er ikke dette det begeret som herren min drikker av og som han spår i? Dette var dårlig gjort av dere!</verse><verse id="6">Og han innhentet dem og sa dette til dem.</verse><verse id="7">De sa da til ham: Hvorfor taler min herre så? Det være langt fra dine tjenere å gjøre noe slikt!</verse><verse id="8">Se, de pengene som vi fant øverst i sekkene våre, hadde vi med oss tilbake til deg fra Kana’ans land. Hvorfor skulle vi da stjele sølv eller gull fra din herres hus?</verse><verse id="9">Den av tjenerne dine som det blir funnet hos, han skal dø, og vi andre skal være min herres treller.</verse><verse id="10">Han sa: Nå vel, la det være som dere sier! Den det blir funnet hos, skal være trellen min. Men dere andre skal være uten skyld.</verse><verse id="11">Så skyndte de seg og løftet sekkene ned på jorden og åpnet hver sin sekk.</verse><verse id="12">Han undersøkte sekkene, han begynte hos den eldste og sluttet hos den yngste. Og begeret ble funnet i Benjamins sekk.</verse><verse id="13">Da flerret de klærne sine. De lesste på hver sitt esel og vendte tilbake til byen.</verse><verse id="14">Da Juda og brødrene hans kom inn i Josefs hus, var han ennå der. Og de kastet seg til jorden for ham.</verse><verse id="15">Josef sa til dem: Hva er det for noe dere har gjort? Visste dere ikke at en mann som jeg kan spå?</verse><verse id="16">Og Juda sa: Hva skal vi svare, herre? Hva skal vi si, og hvordan skal vi rettferdiggjøre oss? Gud har funnet dine tjeneres misgjerning. Se, vi er min herres treller, både vi og han som begeret ble funnet hos.</verse><verse id="17">Men han sa: Det være langt fra meg å gjøre slikt! Mannen som begeret ble funnet hos, han skal være trellen min. Men dere andre kan dra hjem til deres far i fred.</verse><verse id="18">Da gikk Juda fram til ham og sa: Hør meg, herre! Jeg ber deg, la din tjener få tale et ord for min herres ører, og bli ikke vred på din tjener! Du er jo som farao selv.</verse><verse id="19">Min herre spurte sine tjenere: Har dere far eller en bror?</verse><verse id="20">Da sa vi til min herre: Vi har en gammel far, og han har en ung sønn som er født i hans alderdom. Hans bror er død. Han er alene igjen etter sin mor, og hans far er så glad i ham.</verse><verse id="21">Du sa til dine tjenere: Før ham hit til meg så jeg får se ham med egne øyne!</verse><verse id="22">Da sa vi til min herre: Gutten kan ikke forlate sin far. Hvis han skulle forlate ham, vil hans far komme til å dø.</verse><verse id="23">Men du sa til dine tjenere: Kommer ikke deres yngste bror med, skal dere ikke se mitt ansikt!</verse><verse id="24">Da vi så kom hjem til din tjener, min far, fortalte vi ham hva du, herre, hadde sagt.</verse><verse id="25">Vår far sa: Dra av sted igjen og kjøp litt korn til oss!</verse><verse id="26">Men vi svarte: Vi kan ikke dra dit ned. Bare om vår yngste bror er med oss, vil vi dra. For vi får ikke komme for mannens ansikt hvis ikke vår yngste bror er med.</verse><verse id="27">Da sa din tjener, min far, til oss: Dere vet at min kone fødte meg to sønner.</verse><verse id="28">Den ene gikk bort, og jeg sa: Han er sikkert revet i hjel! Og jeg har ikke sett ham siden.</verse><verse id="29">Tar dere nå også denne fra meg, og han kommer ut for en ulykke, da sender dere mine grå hår med sorg ned i dødsriket.</verse><verse id="30">Skal jeg nå komme hjem til din tjener, min far, og gutten, som han er bundet til med hele sin sjel, ikke er med oss,</verse><verse id="31">så blir det hans død med det samme han ser at gutten ikke er med. Vi kommer til å sende din tjener, vår fars grå hår med sorg ned i dødsriket.</verse><verse id="32">For jeg, din tjener, gikk i borgen for gutten hos min far, og sa: Bringer jeg ham ikke med tilbake til deg, da vil jeg bære skyld for deg alle mine dager.</verse><verse id="33">La derfor din tjener bli igjen i guttens sted som trell hos min herre, og la gutten dra hjem med sine brødre.</verse><verse id="34">For hvordan skulle jeg kunne dra hjem til min far uten at gutten er med meg? Jeg kunne ikke se på den sorg som kom til å ramme min far.</verse></chapter><chapter id="45"><verse id="1">Da kunne ikke Josef lenger legge bånd på seg for alle dem som sto hos ham, og han ropte: La alle gå ut fra meg! Og det var ingen til stede da Josef ga seg til kjenne for brødrene sine.</verse><verse id="2">Han brast i gråt, og gråt så høyt at egypterne hørte det. Og de hørte det i faraos hus.</verse><verse id="3">Og Josef sa til sine brødre: Jeg er Josef! Er min far ennå i live? Men brødrene hans maktet ikke å svare ham noe, så forferdet sto de der foran ham.</verse><verse id="4">Da sa Josef til brødrene: Kjære, kom hit til meg! Og de kom bort til ham. Han sa: Jeg er Josef, deres bror, som dere solgte til Egypt.</verse><verse id="5">Men vær nå ikke bekymret eller urolige fordi dere solgte meg hit! Det var jo for å berge liv at Gud sendte meg hit i forveien for dere.</verse><verse id="6">Nå har vi hatt to hungersår i landet, og ennå kommer det fem år da det verken skal pløyes eller høstes.</verse><verse id="7">Men Gud sendte meg i forveien for dere, fordi han ville at det skulle være en rest av dere på jorden, og for å holde dere i live så det ble en stor frelse.</verse><verse id="8">Så er det da ikke dere som har sendt meg hit, men Gud. Han har satt meg til far for farao, til herre over hele hans hus og til å styre hele landet Egypt.</verse><verse id="9">Skynd dere nå og dra hjem til min far og si til ham: Dette sier din sønn Josef: Gud har satt meg til herre over hele Egypt. Kom ned til meg, dryg ikke!</verse><verse id="10">Du skal få bo i landet Gosen og være nær meg, både du og dine barn og dine barnebarn, med ditt småfe og storfe og alt det du har.</verse><verse id="11">Og jeg skal sørge for deg der - for ennå kommer det fem hungersår - for at du ikke skal lide nød, verken du eller ditt hus eller noen av dine.</verse><verse id="12">Nå ser både dere og min bror Benjamin med egne øyne at det er jeg som taler med dere.</verse><verse id="13">Fortell da min far om den ærefulle stilling jeg har her i Egypt, og om alt dere har sett. Og skynd dere å føre min far hit ned!</verse><verse id="14">Så falt han sin bror Benjamin om halsen og gråt, og Benjamin gråt i armene hans.</verse><verse id="15">Han kysset alle brødrene sine og gråt, bøyd over dem. Og siden talte brødrene hans med ham.</verse><verse id="16">Det ble fortalt i faraos hus: Josefs brødre er kommet! Dette syntes både farao og hans tjenere godt om.</verse><verse id="17">Og farao sa til Josef: Si til dine brødre: Slik skal dere gjøre: Less på dyrene deres, og dra hjem til Kana’ans land.</verse><verse id="18">Ta så deres far og alle familiene, og kom til meg. Jeg vil gi dere det beste i landet Egypt, dere skal få ete av det feteste i landet!</verse><verse id="19">Dette byr jeg deg nå å si til dem: Slik skal dere gjøre: Ta med vogner fra Egypt for deres barn og koner! Hent så deres far og kom hit!</verse><verse id="20">Se ikke med bekymring på den eiendom dere forlater, for det beste i hele Egypt skal være deres.</verse><verse id="21">Og Israels sønner gjorde så. Josef ga dem vogner, som farao hadde befalt, og ga dem niste med på veien.</verse><verse id="22">Han ga dem alle hver sin høytidskledning. Men til Benjamin ga han tre hundre sekel sølv og fem høytidskledninger.</verse><verse id="23">Til sin far sendte han ti esler som bar av det beste som var i Egypt, og ti eselhopper med korn og brød og matvarer for faren på reisen.</verse><verse id="24">Så lot han sine brødre fare, og de dro av sted. Han sa til dem: Trett ikke med hverandre på veien!</verse><verse id="25">Så dro de opp fra Egypt. Og de kom til Kana’ans land, til Jakob, sin far.</verse><verse id="26">Og de fortalte ham og sa: Josef er ennå i live, og han styrer hele landet Egypt. - Men hans hjerte var og ble kaldt, for han trodde dem ikke.</verse><verse id="27">Men så fortalte de ham alt det Josef hadde sagt dem, og han så vognene som Josef hadde sendt til å hente ham i. Og deres far Jakobs ånd ble opplivet.</verse><verse id="28">Og Israel sa: Det er nok! Josef, min sønn, lever ennå! Jeg vil dra av sted og se ham før jeg dør.</verse></chapter><chapter id="46"><verse id="1">Så brøt Israel opp med alt det han hadde. Da han kom til Be’er-Sjeba, ofret han slaktoffer til sin far Isaks Gud.</verse><verse id="2">Da sa Gud til Israel i et syn om natten: Jakob, Jakob! Og han svarte: Ja, her er jeg.</verse><verse id="3">Og han sa: Jeg er Gud, din fars Gud. Frykt ikke for å dra ned til Egypt, for der vil jeg gjøre deg til et stort folk.</verse><verse id="4">Jeg skal selv dra ned med deg til Egypt, og jeg skal også visselig føre deg opp igjen. Og Josef skal lukke dine øyne.</verse><verse id="5">Så brøt Jakob opp fra Be’er-Sjeba. Israels sønner kjørte Jakob, sin far, og sine barn og sine koner i de vognene som farao hadde sendt for å hente ham.</verse><verse id="6">De tok også med seg buskapen sin og det gods som de hadde samlet seg i Kana’ans land. Så kom de til Egypt, Jakob og hele hans ætt med ham.</verse><verse id="7">Sine sønner og sine sønnesønner, sine døtre og sine sønnedøtre, hele sin ætt førte han med seg til Egypt.</verse><verse id="8">Dette er navnene på Israels barn som kom til Egypt, Jakob og hans sønner: Jakobs førstefødte sønn Ruben,</verse><verse id="9">og Rubens sønner: Hanok, Pallu, Hesron og Karmi.</verse><verse id="10">Simeons sønner: Jemuel, Jamin, Ohad, Jakin og Sohar, og sønnen Saul, som han hadde fått med en kana’aneerkvinne.</verse><verse id="11">Levis sønner: Gersjon, Kahat og Merari.</verse><verse id="12">Judas sønner: Er, Onan, Sjelah, Peres og Serah - men Er og Onan døde i Kana’ans land. Peres’ sønner var Hesron og Hamul.</verse><verse id="13">Issakars sønner: Tola, Puva, Job og Sjimron.</verse><verse id="14">Sebulons sønner: Sered, Elon og Jahle’el.</verse><verse id="15">Disse var Leas sønner som hun fødte Jakob i Mesopotamia, dessuten Dina, hans datter, i alt trettitre sjeler, sønner og døtre.</verse><verse id="16">Gads sønner: Sifjon, Haggi, Sjuni, Esbon, Eri, Arodi og Areli.</verse><verse id="17">Asjers sønner: Jimna, Jisjva, Jisjvi og Bria, og så deres søster Serah. Brias sønner var Heber og Malkiel.</verse><verse id="18">Disse var barn av Silpa, som Laban ga til sin datter Lea. Hun fødte Jakob disse barna, seksten sjeler.</verse><verse id="19">Jakobs kone Rakel hadde sønnene Josef og Benjamin.</verse><verse id="20">Josef fikk barn i landet Egypt med Asenat, datter til Potifera, presten i On: Manasse og Efra’im.</verse><verse id="21">Benjamins sønner: Bela, Beker, Asjbel, Gera, Na’aman, Ehi og Ros, Muppim, Huppim og Ard.</verse><verse id="22">Disse var Rakels barn som ble født Jakob, i alt fjorten sjeler.</verse><verse id="23">Dans sønn var Husim.</verse><verse id="24">Naftalis sønner: Jahse’el, Guni, Jeser og Sjillem.</verse><verse id="25">Disse var sønnene til Bilha, som Laban ga sin datter Rakel. Hun fødte Jakob disse barna, i alt sju sjeler.</verse><verse id="26">Alle disse som kom med Jakob til Egypt, som var ætlingene hans, utenom Jakobs svigerdøtre, var sekstiseks sjeler.</verse><verse id="27">Og Josefs sønner som han fikk i Egypt, var to. Alle av Jakobs hus som kom til Egypt, var sytti sjeler.</verse><verse id="28">Han sendte Juda i forveien til Josef og ba at han skulle vise ham veien til Gosen. Så kom de til landet Gosen.</verse><verse id="29">Og Josef lot spenne for sin vogn og dro til Gosen for å møte Israel, sin far. Da han fikk se ham, falt han ham om halsen og gråt lenge i hans armer.</verse><verse id="30">Israel sa til Josef: Nå vil jeg gjerne dø, etter at jeg har sett ditt ansikt og vet at du ennå lever.</verse><verse id="31">Og Josef sa til brødrene sine og til sin fars hus: Jeg vil gå opp og melde fra om dette til farao og si til ham: Mine brødre og min fars hus, som var i Kana’ans land, er kommet til meg.</verse><verse id="32">Disse mennene er gjetere. De er folk som driver feavl, og sitt småfe og storfe og alt det de eier, har de tatt med seg hit.</verse><verse id="33">Når så farao kaller dere til seg og sier: Hva er deres levevei?</verse><verse id="34">da skal dere si: Dine tjenere har drevet feavl fra vår ungdom av og til nå - både vi og våre fedre. Da får dere bo i landet Gosen, for alle gjetere er motbydelige for egypterne.</verse></chapter><chapter id="47"><verse id="1">Så kom Josef og meldte dette til farao og sa: Min far og mine brødre er kommet hit fra Kana’ans land med sitt småfe og storfe og alt det de har. De er nå i Gosen.</verse><verse id="2">Han tok ut fem av sine brødre og fremstilte dem for farao.</verse><verse id="3">Da sa farao til hans brødre: Hva er deres levevei? Og de sa til farao: Dine tjenere driver med feavl, vi som våre fedre.</verse><verse id="4">Og de sa til farao: Vi er kommet for å bo som fremmede i landet, for dine tjenere fant ikke beite for buskapen fordi det er hard hungersnød i Kana’ans land. Så vil vi be om at dine tjenere må få bo i landet Gosen!</verse><verse id="5">Farao sa til Josef: Din far og dine brødre er kommet til deg.</verse><verse id="6">Hele Egypt ligger åpent for deg. La din far og dine brødre bo i den beste del av landet, la dem bo i Gosen. Og dersom du vet at det er dyktige menn blant dem, så sett dem til oppsynsmenn over min buskap!</verse><verse id="7">Josef førte inn Jakob, sin far, og fremstilte ham for farao. Og Jakob velsignet farao.</verse><verse id="8">Farao spurte Jakob: Hvor mange er dine leveår?</verse><verse id="9">Jakob svarte farao: Mine utlendighetsår er hundre og tretti. Få og onde har mine leveårs dager vært. De har ikke nådd mine fedres leveår i deres utlendighet.</verse><verse id="10">Jakob velsignet farao, og så gikk han ut fra farao.</verse><verse id="11">Josef lot sin far og sine brødre bosette seg og ga dem eiendom i Egypt - i den beste del av landet, i landet Ra’amses, slik farao hadde pålagt ham.</verse><verse id="12">Og Josef forsørget sin far og sine brødre og hele sin fars hus med brød i forhold til barnas antall.</verse><verse id="13">Nå fantes det ikke brød i hele landet. Hungersnøden var svært hard, og Egypt og Kana'an var utmattet av sult.</verse><verse id="14">Josef samlet alle de pengene som fantes i Egypt og Kana’an. Han fikk dem for kornet de kjøpte, og Josef la opp pengene i faraos hus.</verse><verse id="15">Men da det var slutt på pengene i Egypt og i Kana’an, da kom alle egypterne til Josef og sa: Gi oss brød! Hvorfor skal vi dø for dine øyne? Vi har ikke flere penger.</verse><verse id="16">Da sa Josef: Kom hit med buskapen deres! Så vil jeg gi dere brød for buskapen deres hvis dere ikke har flere penger.</verse><verse id="17">Så kom de til Josef med buskapen sin, og Josef ga dem brød for hestene og for småfeet og storfeet, og for eslene. Han holdt dem med brød dette året for buskapen deres.</verse><verse id="18">Slik gikk året til ende, og neste år kom de til ham og sa: Vi vil ikke skjule for min herre at det er slutt på pengene, og buskapen som vi eide, har jo min herre fått. Det er ingen ting tilbake for min herre uten vårt legeme og vår jord.</verse><verse id="19">Hvorfor skulle vi gå til grunne for dine øyne, både vi og jorden vår? Kjøp oss og vår jord for brød! Så skal vi med vår jord være faraos treller. Gi oss såkorn, så vi kan leve og ikke dø, og jorden ikke legges øde.</verse><verse id="20">Så kjøpte Josef all jordeiendom i Egypt til farao. Egypterne solgte hver sin jordvei fordi hungersnøden trykket dem hardt. Og landet ble faraos eiendom.</verse><verse id="21">Folket flyttet han om i byene, fra den ene enden av landet Egypt til den andre.</verse><verse id="22">Bare prestenes jord kjøpte han ikke. Farao hadde gitt prestene faste inntekter, og de levde av sine faste inntekter som farao hadde gitt dem, derfor solgte de ikke jorden sin.</verse><verse id="23">Og Josef sa til folket: Nå har jeg kjøpt både dere selv og deres jord til farao. Se, her har dere såkorn, kast nå såkornet i jorden.</verse><verse id="24">Når så avlingen kommer, da skal dere gi en femtedel til farao, og de fire deler skal dere ha til såkorn på åkrene deres og til føde for dere selv og for dem dere har i huset og til føde for barna deres.</verse><verse id="25">De sa: Du har holdt oss i live! La oss nå finne velvilje hos min herre, så skal vi være faraos treller.</verse><verse id="26">Så fastsatte Josef dette som en lov, som gjelder til denne dag for jorden i Egypt, at farao skulle ha femtedelen. Bare prestenes jord ble ikke faraos eiendom.</verse><verse id="27">Israels barn ble nå boende i Egypt, i landet Gosen. De fikk seg eiendom der og var fruktbare og ble meget tallrike.</verse><verse id="28">Og Jakob levde i landet Egypt i sytten år. Jakobs dager, hans leveår, ble hundre og førtisju år.</verse><verse id="29">Da det led mot den tiden da Israel skulle dø, kalte han sin sønn Josef til seg og sa til ham: Kjære, hvis jeg har funnet velvilje hos deg, da legg din hånd under hoften min og vis meg den kjærlighet og troskap at du ikke begraver meg her i Egypt.</verse><verse id="30">Men når jeg går til hvile med mine fedre, da før meg bort fra Egypt og legg meg i deres grav! Og han sa: Jeg skal gjøre som du sier.</verse><verse id="31">Da sa han: Tilsverg meg det! Og han tilsverget ham det. Og Israel bøyde seg ned over hodegjerdet i sengen, og tilba.</verse></chapter><chapter id="48"><verse id="1">En tid etter kom noen og sa til Josef: Din far er syk. Han tok da med seg begge sønnene sine, Manasse og Efra’im.</verse><verse id="2">De fortalte det til Jakob og sa: Din sønn Josef er kommet til deg. Da gjorde Israel seg sterk og satte seg opp i sengen.</verse><verse id="3">Og Jakob sa til Josef: Gud Den Allmektige åpenbarte seg for meg i Lus i Kana’ans land og velsignet meg.</verse><verse id="4">Og han sa til meg: Se, jeg vil gjøre deg fruktbar og tallrik og gjøre deg til en mengde folkeslag. Og jeg vil gi din ætt etter deg dette landet til evig eiendom.</verse><verse id="5">Dine to sønner som ble født deg i landet Egypt, før jeg kom til deg her i Egypt, de skal nå være mine. Efra’im og Manasse skal tilhøre meg likesom Ruben og Simeon.</verse><verse id="6">Men de barna som du senere får, skal være dine egne, og de skal kalles ved sine brødres navn i det landet de skal arve.</verse><verse id="7">Og jeg - da jeg kom fra Mesopotamia, døde Rakel fra meg på veien gjennom Kana’ans land, da vi ennå hadde et stykke vei igjen til Efrat. Og jeg begravde henne der på veien til Efrat*, det er Betlehem.</verse><verse id="8">Da Israel fikk se Josefs sønner, spurte han: Hvem er det?</verse><verse id="9">Josef sa til sin far: Det er mine sønner, som Gud har gitt meg her. Da sa han: Kjære, kom hit til meg med dem, så vil jeg velsigne dem.</verse><verse id="10">Israels øyne var svekket av alder så han ikke kunne se. Josef førte guttene bort til ham, og han kysset dem og tok dem i favn.</verse><verse id="11">Og Israel sa til Josef: Jeg hadde ikke tenkt at jeg skulle få se ansiktet ditt mer, og nå har Gud endog latt meg få se dine barn!</verse><verse id="12">Så førte Josef dem bort fra hans knær, og han bøyde seg med sitt ansikt til jorden.</verse><verse id="13">Så tok Josef dem begge, Efra’im i sin høyre hånd mot Israels venstre, og Manasse i sin venstre hånd mot Israels høyre, og førte dem fram til ham.</verse><verse id="14">Men Israel rakte ut sin høyre hånd og la den på Efra’ims hode, enda han var den yngste, og sin venstre hånd la han på Manasses hode. Han la armene i kors, selv om Manasse var den førstefødte.</verse><verse id="15">Så velsignet han Josef og sa: Den Gud som var Abrahams og Isaks Gud - for hans åsyn vandret de - den Gud som var min hyrde fra jeg ble til og inntil denne dag,</verse><verse id="16">den engel som forløste meg fra alt ondt, han velsigne guttene, så de må kalles med mitt navn, og med Abrahams og Isaks, mine fedres navn. Og må de vokse til en stor skare på jorden.</verse><verse id="17">Da Josef så at hans far la sin høyre hånd på Efra’ims hode, syntes han ille om det, og han grep sin fars hånd for å flytte den fra Efra’ims hode over på Manasses hode.</verse><verse id="18">Josef sa til sin far: Ikke så, far! For dette er den førstefødte. Legg din høyre hånd på hans hode!</verse><verse id="19">Men hans far ville ikke. Han sa: Jeg vet det, min sønn, jeg vet det! Han skal også bli til et folk, han skal også bli stor. Men likevel skal hans bror, som er yngre, bli større, og hans ætt skal bli til en mengde folkeslag.</verse><verse id="20">Så velsignet han dem den dagen og sa: Ved deg skal Israel velsigne og si: Gud gjøre deg som Efra’im og Manasse! Og han satte Efra’im foran Manasse.</verse><verse id="21">Og Israel sa til Josef: Se, jeg dør. Men Gud skal være med dere og føre dere tilbake til fedrenes land.</verse><verse id="22">Og jeg gir deg et høydedrag mer enn dine brødre, jeg har tatt det fra amorittenes hånd med mitt sverd og min bue.</verse></chapter><chapter id="49"><verse id="1">Så kalte Jakob sønnene sine til seg og sa: Kom sammen, så vil jeg forkynne dere hva som skal hende dere i de siste dager.</verse><verse id="2">Kom sammen og hør, Jakobs sønner! Hør på Israel, deres far.</verse><verse id="3">Ruben, min førstefødte er du, min kraft og min styrkes første frukt, høyest i ære og størst i makt.</verse><verse id="4">Du bruser over som vannet. Du skal intet fortrinn ha. For du steg opp på din fars leie. Da vanhelliget du det - i min seng steg han opp!</verse><verse id="5">Simeon og Levi er brødre. Voldsvåpen er deres sverd.</verse><verse id="6">Møt ikke i deres hemmelige råd, min sjel! Ta ikke del i deres sammenkomster, min ære! For i sin vrede slo de menn i hjel, og i sin selvrådighet skamskar de okser.</verse><verse id="7">Forbannet være deres vrede, for den var vill, deres sinne, for det var grusomt. Jeg vil fordele dem i Jakob og spre dem i Israel.</verse><verse id="8">Juda, dine brødre skal prise deg! Din hånd skal være på dine fienders nakke. For deg skal din fars sønner bøye seg.</verse><verse id="9">En ung løve er Juda. Fra rov er du steget opp, min sønn! Han bøyde seg - han legger seg ned som en løve, som en løvinne. Hvem tør vekke ham?</verse><verse id="10">Kongespir skal ikke vike fra Juda, ikke herskerstav fra hans føtter, inntil fredsfyrsten kommer og folkene blir ham lydige.</verse><verse id="11">Han binder til vintreet sitt unge esel, til den edle ranken sin eselhoppes fole. I vin vasker han sin klesdrakt og i druers blod sin kappe.</verse><verse id="12">Dunkle er hans øyne av vin, og hvite er hans tenner av melk.</verse><verse id="13">Sebulon - ved havets strand skal han bo, ved stranden hvor skipene lander. Hans grense strekker seg mot Sidon.</verse><verse id="14">Issakar er et sterkbygd esel som legger seg ned mellom innhegningene.</verse><verse id="15">Han så at hvilen var god og at landet var fagert. Da bøyde han sin rygg for å bære og ble en arbeidspliktig trell.</verse><verse id="16">Dan skal dømme sitt folk, han som de andre Israels stammer.</verse><verse id="17">Dan skal være en slange på veien, en giftig orm på stien, som biter hesten i hælene så rytteren faller bakover.</verse><verse id="18">Etter din frelse bier jeg, Herre!</verse><verse id="19">Gad - en fiendeflokk hugger seg inn på ham, men han hugger dem i hælene.</verse><verse id="20">Asjer - hans brød skal bli rikelig, kongelige retter har han å gi.</verse><verse id="21">Naftali er en hind som er sluppet fri. Fagre er hans ord.</verse><verse id="22">Et skudd av et fruktbart tre er Josef, et ungt frukttre ved kilden, greinene skyter over muren.</verse><verse id="23">De egger ham og skyter på ham, de forfølger ham - bueskytterne!</verse><verse id="24">Men fast og sterk er hans bue, hans hender og armer er raske - styrket ved hans hender som er Jakobs Veldige, av ham som er hyrden, Israels Klippe.</verse><verse id="25">Din fars Gud, han skal hjelpe deg. Den Allmektige skal velsigne deg med velsignelser fra himmelen der oppe, med velsignelser fra dypet der nede, med velsignelser av bryst og morsliv.</verse><verse id="26">Din fars velsignelser stiger høyt opp over mine forfedres velsignelser, de når opp til de evige høyders grense. De skal komme over Josefs hode, på kronen av hans hode, han som er fyrste blant sine brødre.</verse><verse id="27">Benjamin er en glupende ulv. Om morgenen eter han opp rov, om kvelden deler han ut hærfang.</verse><verse id="28">Alle disse er Israels stammer, tolv i tallet. Slik var det deres far talte til dem. Han velsignet dem. Hver av dem velsignet han med den velsignelse som tilkom ham.</verse><verse id="29">Så bød han dem og sa: Jeg samles nå til mitt folk. Begrav meg hos fedrene mine i hulen på hetitten Efrons mark,</verse><verse id="30">i hulen på Makpela-marken, like overfor Mamre i Kana’ans land, den marken som Abraham kjøpte av hetitten Efron til eiendomsgravsted.</verse><verse id="31">Der begravde de Abraham og Sara, hans hustru. Der begravde de Isak og Rebekka, hans hustru. Og der begravde jeg Lea,</verse><verse id="32">på den marken og i den hulen som er der, som ble kjøpt av Hets barn.</verse><verse id="33">Da Jakob hadde fullført sine påbud til sine sønner, trakk han føttene opp i sengen, og han oppga sin ånd og ble samlet til sine fedre.</verse></chapter><chapter id="50"><verse id="1">Og Josef bøyde seg ned over sin fars ansikt og gråt over ham og kysset ham.</verse><verse id="2">Josef bød legene som han hadde i sin tjeneste, å balsamere hans far. Og legene balsamerte Israel.</verse><verse id="3">Førti dager gikk med til dette, for så mange dager brukes for å fullføre balsameringen. Og egypterne gråt over ham i sytti dager.</verse><verse id="4">Da sørgedagene over ham var til ende, talte Josef til faraos husfolk og sa: Hvis jeg har funnet nåde for deres øyne, så tal for meg til farao og si:</verse><verse id="5">Min far tok meg i ed og sa: Se, jeg skal dø. Og da skal du begrave meg i min grav i Kana’ans land, som jeg lot grave for meg. La meg derfor få dra opp og begrave min far og så vende tilbake.</verse><verse id="6">Og farao sa: Dra opp og begrav din far i samsvar med den ed han tok av deg.</verse><verse id="7">Så dro Josef opp for å begrave sin far. Og alle faraos tjenere, de eldste i hans hus, og alle de eldste i landet Egypt dro opp med ham,</verse><verse id="8">og hele Josefs hus og hans brødre og hans fars hus. Bare sine små barn og sitt småfe og sitt storfe lot de bli tilbake i landet Gosen.</verse><verse id="9">Både vogner og hestfolk dro opp med ham, så det var et meget stort tog.</verse><verse id="10">Da de kom til Goren Ha’atad på andre siden av Jordan, holdt de der en meget stor og høytidelig sørgefest. Han holdt sju dagers sorg for sin far.</verse><verse id="11">Da landets innbyggere, kana’aneerne, så likferden i Goren Ha’atad, sa de: Det er en stor sørgefest egypterne holder der! Derfor kalte de stedet Abel Misrajim. Det ligger på den andre siden av Jordan.</verse><verse id="12">Og hans sønner gjorde med ham slik han hadde pålagt dem.</verse><verse id="13">Hans sønner førte ham til Kana’ans land og begravde ham i hulen på Makpela-marken, den marken som Abraham hadde kjøpt av hetitten Efron til eiendomsgravsted, midt imot Mamre.</verse><verse id="14">Da Josef hadde begravet sin far, vendte han tilbake til Egypt, både han og brødrene hans og alle som var dratt opp med ham for å begrave hans far.</verse><verse id="15">Da Josefs brødre så at deres far var død, sa de: Bare nå ikke Josef legger oss for hat og gjengjelder oss alt det onde vi har gjort mot ham!</verse><verse id="16">Så sendte de bud til Josef og sa: Før han døde ga din far oss dette pålegg:</verse><verse id="17">Så skal dere si til Josef: Kjære, tilgi dine brødre deres misgjerning og deres synd, da de handlet så ille mot deg! Nå ber vi, tilgi oss vår misgjerning, vi som også tjener din fars Gud. Og Josef gråt da de talte slik til ham.</verse><verse id="18">Siden kom også hans brødre selv og falt ned for ham, og de sa: Se, vi er dine tjenere.</verse><verse id="19">Da sa Josef til dem: Vær ikke redde! Er jeg i Guds sted?</verse><verse id="20">Dere tenkte ondt mot meg, men Gud tenkte det til det gode, for å gjøre dette som vi ser i dag, og berge livet for mange mennesker.</verse><verse id="21">Vær ikke redde! Jeg vil sørge for dere og deres barn. Og han trøstet dem og talte vennlig til dem.</verse><verse id="22">Josef ble boende i Egypt, både han og hans fars hus. Og Josef ble hundre og ti år gammel.</verse><verse id="23">Josef fikk se Efra’ims barn i tredje ledd. Også barna til Makir, Manasses sønn, ble født på Josefs knær.</verse><verse id="24">Josef sa til brødrene sine: Jeg dør, men Gud skal visselig se til dere og føre dere ut av dette landet til det landet han med ed lovte Abraham, Isak og Jakob.</verse><verse id="25">Så tok Josef ed av Israels sønner og sa: Gud skal visselig se til dere, og da skal dere føre mine ben opp herfra.</verse><verse id="26">Og Josef døde, hundre og ti år gammel. De balsamerte ham og la ham i kiste i Egypt.</verse></chapter></book><book id="2" name="2 Mosebok" shortname="exo"><chapter id="1"><verse id="1">Dette er navnene på Israels sønner som kom til Egypt. De kom sammen med Jakob, hver med sitt hus:</verse><verse id="2">Ruben, Simeon, Levi og Juda,</verse><verse id="3">Issakar, Sebulon og Benjamin,</verse><verse id="4">Dan og Naftali, Gad og Asjer.</verse><verse id="5">De som stammet fra Jakob, var i alt sytti sjeler. Josef var allerede i Egypt.</verse><verse id="6">Så døde Josef og alle hans brødre og hele dette slektleddet.</verse><verse id="7">Men Israels barn var fruktbare og tiltok sterkt, de økte og ble meget tallrike. Det ble fullt av dem i landet.</verse><verse id="8">Da kom det en ny konge over Egypt, og han kjente ikke til Josef.</verse><verse id="9">Han sa til sitt folk: Se, israelittenes folk er større og mer tallrike enn vi.</verse><verse id="10">La oss nå gå klokt til verks mot dem, så de ikke blir enda mer tallrike. For om det blir krig, vil de kanskje slå seg i lag med fiendene våre og stride mot oss og dra ut fra landet.</verse><verse id="11">Så satte de slavefogder over dem for å plage dem med tvangsarbeid. De måtte bygge for farao to forrådsbyer, Pitom og Ra’amses.</verse><verse id="12">Men jo mer de plaget dem, dess flere ble de og dess mer bredte de seg ut, så egypterne begynte å grue seg for Israels barn.</verse><verse id="13">Egypterne tvang Israels barn til å trelle for seg.</verse><verse id="14">De forbitret livet for dem med hardt arbeid i leire og tegl og med all slags arbeid ute på markene - alt det slavearbeidet som de tvang dem til å gjøre.</verse><verse id="15">Og kongen i Egypt sa til de hebraiske jordmødrene - den ene av dem hette Sjifra og den andre Pua:</verse><verse id="16">Når dere hjelper de hebraiske kvinnene til å føde, så skal dere se etter i fødestolen. Er det da en gutt, skal dere drepe ham, er det en pike, kan hun få leve.</verse><verse id="17">Men jordmødrene fryktet Gud, de gjorde ikke som kongen i Egypt bød dem, men lot guttebarna leve.</verse><verse id="18">Da kalte kongen i Egypt jordmødrene til seg og sa til dem: Hvorfor gjør dere dette og lar guttebarna leve?</verse><verse id="19">Jordmødrene svarte farao: De hebraiske kvinnene er ikke som de egyptiske. De er sterkere, og før jordmoren kommer til dem, har de født.</verse><verse id="20">Og Gud gjorde vel mot jordmødrene. Folket økte og ble meget tallrikt.</verse><verse id="21">Og fordi jordmødrene fryktet Gud, ga han dem etterkommere.</verse><verse id="22">Da ga farao hele sitt folk dette påbudet: Hver sønn som blir født hos Israel, skal dere kaste i Nilen, men døtrene skal dere la leve.</verse></chapter><chapter id="2"><verse id="1">Det var en mann av Levis ætt som gikk bort og tok en Levis datter til ekte.</verse><verse id="2">Kvinnen ble med barn og fødte en sønn. Da hun så at han var så fagert et barn, skjulte hun ham i tre måneder.</verse><verse id="3">Da hun ikke lenger kunne holde ham skjult, tok hun en kiste av papyrusrør til ham og smurte den over med jordbek og tjære. Så la hun gutten i kisten og satte den i sivet ved elvebredden.</verse><verse id="4">Hans søster sto et stykke borte for å se hvordan det gikk med ham.</verse><verse id="5">Da kom faraos datter ned til elven for å bade, mens pikene hennes gikk fram og tilbake på elvebredden. Da fikk hun se kisten inne i sivet og sendte sin slavepike for å hente den.</verse><verse id="6">Da hun åpnet kisten, fikk hun se barnet, og se, det var en liten gutt som lå der og gråt. Hun kjente medynk med gutten og sa: Det er et av hebreernes barn.</verse><verse id="7">Da sa guttens søster til faraos datter: Skal jeg gå og finne en amme for deg blant de hebraiske kvinnene, så hun kan fostre opp barnet for deg?</verse><verse id="8">Faraos datter svarte henne: Ja, gå! Så gikk piken og hentet guttens mor.</verse><verse id="9">Faraos datter sa til henne: Ta denne gutten og fostre ham opp for meg, jeg vil gi deg lønn for det. Kvinnen tok da gutten og fostret ham opp.</verse><verse id="10">Og gutten vokste opp og hun gikk til faraos datter med ham, og han ble som en sønn for henne. Hun kalte ham Moses*, for - sa hun - jeg har dratt ham opp av vannet.</verse><verse id="11">På den tiden da Moses var blitt voksen, gikk han ut til sine brødre, og han så deres slit og slep. Han fikk da se en egypter som slo en hebraisk mann, en av hans brødre.</verse><verse id="12">Moses vendte seg hit og dit og så at det ikke var noen der. Da slo han egypteren i hjel og gjemte ham i sanden.</verse><verse id="13">Neste dag gikk han igjen ut. Han så da to hebraiske menn som holdt på å slåss. Da sa han til ham som hadde urett: Hvorfor slår du din landsmann?</verse><verse id="14">Mannen svarte: Hvem har satt deg til høvding og dommer over oss? Tenker du å slå meg i hjel, slik som du slo egypteren i hjel? Da ble Moses redd og sa: Sannelig, saken er blitt kjent.</verse><verse id="15">Da farao fikk høre om dette, prøvde han å få drept Moses. Men Moses flyktet for farao. Han slo seg ned i landet Midian og bodde der ved en brønn.</verse><verse id="16">Presten i Midian hadde sju døtre. De kom og øste opp vann og fylte vanntrauene for å vanne sin fars småfe.</verse><verse id="17">Da kom det noen gjetere og drev dem bort, men Moses sto opp og hjalp dem og vannet småfeet deres.</verse><verse id="18">Da de kom hjem til sin far Re’uel, sa han: Hvorfor kommer dere så tidlig i dag?</verse><verse id="19">De svarte: En egyptisk mann hjalp oss mot gjeterne. Han øste også vann for oss og vannet småfeet.</verse><verse id="20">Da sa han til døtrene sine: Hvor er han da? Hvorfor lot dere mannen bli igjen der ute? Be ham inn, så han kan få mat.</verse><verse id="21">Moses samtykket i å bli hos mannen, og han lot Moses få sin datter Sippora til kone.</verse><verse id="22">Hun fikk en sønn, og han kalte ham Gersjom*, for - sa han - jeg er blitt en gjest i et fremmed land.</verse><verse id="23">Da lang tid var gått, døde kongen i Egypt. Israels barn sukket over sin trelldom og klaget, og deres rop over trelldommen steg opp til Gud.</verse><verse id="24">Gud hørte deres sukk, og Gud kom i hu sin pakt med Abraham, Isak og Jakob.</verse><verse id="25">Og Gud så til Israels barn, og Gud kjentes ved dem.</verse></chapter><chapter id="3"><verse id="1">Moses gjette småfeet hos Jetro*, sin svigerfar, presten i Midian. En gang drev han småfeet bortom ørkenen og kom til Guds berg, til Horeb**.</verse><verse id="2">Der åpenbarte Herrens engel seg for ham i en flammende ild, midt ut av en tornebusk. Han så opp, og se, tornebusken sto i lys lue, men tornebusken brant ikke opp.</verse><verse id="3">Moses sa: Jeg vil gå bort og se dette underfulle syn, at tornebusken ikke brenner opp.</verse><verse id="4">Da Herren så at han kom bort for å se, ropte Gud til ham midt ut av tornebusken og sa: Moses, Moses! Og han svarte: Ja, her er jeg.</verse><verse id="5">Da sa han: Kom ikke nærmere! Dra dine sko av føttene! For det stedet du står på, er hellig grunn.</verse><verse id="6">Så sa han: Jeg er din fars Gud, Abrahams Gud, Isaks Gud og Jakobs Gud. Da skjulte Moses sitt ansikt, for han fryktet for å se Gud.</verse><verse id="7">Og Herren sa: Jeg har så visst sett mitt folks nød i Egypt. Jeg har hørt deres klagerop over slavefogdene, og jeg vet hva de lider.</verse><verse id="8">Nå er jeg steget ned for å befri dem fra egypternes hånd. Jeg skal føre dem opp fra dette landet til et godt og vidstrakt land, et land som flyter med melk og honning. Det er det landet hvor kana’aneerne bor, og hetittene og amorittene og ferisittene og hevittene og jebusittene.</verse><verse id="9">Israels barns skrik har nå nådd opp til meg. Jeg har også sett hvordan egypterne mishandler dem.</verse><verse id="10">Gå av sted! Jeg sender deg til farao. Du skal føre mitt folk, Israels barn, ut av Egypt.</verse><verse id="11">Men Moses sa til Gud: Hvem er jeg, at jeg skulle gå til farao, og at jeg skulle føre Israels barn ut av Egypt?</verse><verse id="12">Han sa: Sannelig, jeg vil være med deg. Dette skal være et tegn for deg på at jeg har sendt deg: Når du har ført folket ut av Egypt, da skal dere holde gudstjeneste på dette fjellet.</verse><verse id="13">Da sa Moses til Gud: Men når jeg nå kommer til Israels barn og sier til dem: Deres fedres Gud har sendt meg til dere! - og de så spør meg: Hva er hans navn? - Hva skal jeg da svare dem?</verse><verse id="14">Da sa Gud til Moses: Jeg er den jeg er. Og han sa: Så skal du si til Israels barn: JEG ER* har sendt meg til dere.</verse><verse id="15">Så sa Gud til Moses: Så skal du si til Israels barn: Herren*, deres fedres Gud, Abrahams Gud, Isaks Gud og Jakobs Gud, har sendt meg til dere. Dette er mitt navn til evig tid. Det skal de kalle meg fra slekt til slekt.</verse><verse id="16">Gå nå og kall sammen de eldste i Israel og si til dem: Herren, deres fedres Gud, Abrahams, Isaks og Jakobs Gud har åpenbart seg for meg og sagt: Jeg har sett til dere, og jeg har sett hva som er blitt gjort mot dere i Egypt,</verse><verse id="17">og jeg har sagt: Jeg vil føre dere ut fra alt det onde dere lider i Egypt, til kana’aneernes og hetittenes og amorittenes og ferisittenes og hevittenes og jebusittenes land, til et land som flyter med melk og honning.</verse><verse id="18">De skal komme til å høre på dine ord. Og du skal gå inn til kongen i Egypt, du og de eldste i Israel, og dere skal si til ham: Herren, hebreernes Gud, har møtt oss! La oss nå gå tre dagsreiser ut i ørkenen og ofre til Herren vår Gud.</verse><verse id="19">Men jeg vet at kongen i Egypt ikke vil la dere få fare uten at han får kjenne en sterk hånd over seg.</verse><verse id="20">Derfor vil jeg rekke ut min hånd og slå Egypt med alle mine under, som jeg vil gjøre midt iblant dem. Så skal han la dere fare.</verse><verse id="21">Og jeg vil la dette folket vinne godvilje hos egypterne, så dere ikke skal gå tomhendt når dere drar ut.</verse><verse id="22">Hver kvinne skal be sin grannekone og dem som bor i hennes hus, om smykker av sølv og gull og om klær. Dette skal dere la deres sønner og døtre ta på seg. Det er det bytte dere skal ta fra egypterne.</verse></chapter><chapter id="4"><verse id="1">Moses svarte: Se, de vil ikke tro meg og ikke høre på meg! De vil si: Herren har ikke åpenbart seg for deg.</verse><verse id="2">Da sa Herren til ham: Hva er det du har i hånden? Han svarte: En stav.</verse><verse id="3">Da sa han: Kast den på jorden! Han kastet den på jorden. Da ble den til en slange, og Moses flyktet for den.</verse><verse id="4">Herren sa til Moses: Rekk ut din hånd og grip den i halen! Så rakte han ut hånden og grep den, og den ble til en stav i hånden hans.</verse><verse id="5">Så må de vel tro at Herren, deres fedres Gud, Abrahams Gud, Isaks Gud og Jakobs Gud, har åpenbart seg for deg.</verse><verse id="6">Og Herren sa videre til ham: Stikk hånden inn på brystet! - Han stakk hånden inn på brystet, og da han dro den ut, se, da var hånden blitt spedalsk, som snø.</verse><verse id="7">Og han sa: Stikk hånden inn på brystet igjen! - Han stakk igjen hånden inn på brystet, og da han dro den ut, se, da var den igjen blitt som hans legeme ellers.</verse><verse id="8">Om de nå ikke tror deg eller hører på det første tegnets vitnesbyrd, så vil de i hvert fall tro på det andre.</verse><verse id="9">Men tror de ikke på disse to tegnene, og vil de ikke høre på deg, da skal du ta vann i elven og helle det ut over tørre marken. Og vannet du tar fra elven, skal bli til blod på marken.</verse><verse id="10">Men Moses sa til Herren: Hør meg, Herre! Jeg har aldri vært noen ordets mann, verken før eller nå etter at du begynte å tale til din tjener. Jeg er tung i mæle og tung i tale.</verse><verse id="11">Men Herren sa til ham: Hvem har gitt mennesket munn? Hvem er det som gjør stum eller døv, seende eller blind? Er det ikke jeg, Herren?</verse><verse id="12">Gå nå du! Jeg vil være med din munn og lære deg hva du skal tale.</verse><verse id="13">Men han sa: Å Herre, send bud med hvem du ellers vil!</verse><verse id="14">Da ble Herrens vrede opptent mot Moses, og han sa: Har du ikke din bror Aron, levitten? Han kan tale, det vet jeg! Nå kommer han deg også i møte, og når han ser deg, blir han glad.</verse><verse id="15">Du skal tale til ham og legge ordene i munnen på ham. Så skal jeg være med din munn og med hans munn og lære dere hva dere skal gjøre.</verse><verse id="16">Han skal tale til folket for deg. Han skal være din munn, og du skal være som Gud for ham.</verse><verse id="17">Ta nå denne staven i hånden. Med den skal du gjøre tegnene.</verse><verse id="18">Så gikk Moses, og da han kom tilbake til Jetro, sin svigerfar, sa han til ham: La meg nå få dra tilbake til brødrene mine i Egypt og se om de ennå er i live. Og Jetro sa til Moses: Dra bort i fred!</verse><verse id="19">Og Herren sa til Moses i Midian: Dra av sted og vend tilbake til Egypt! Nå er de døde, alle de som sto deg etter livet.</verse><verse id="20">Så tok Moses sin kone og sine sønner og satte dem på et esel og vendte tilbake til landet Egypt. Og Moses tok Guds stav i hånden.</verse><verse id="21">Og Herren sa til Moses: Når du nå vender tilbake til Egypt, se da til at du gjør alle de under som jeg har gitt deg makt til å gjøre, for faraos øyne. Men jeg vil forherde hans hjerte, så han ikke lar folket fare.</verse><verse id="22">Da skal du si til farao: Så sier Herren: Min sønn, min førstefødte, er Israel.</verse><verse id="23">Jeg sa til deg: La min sønn fare, så han kan tjene meg. Men du ville ikke la ham fare. Derfor vil jeg nå slå i hjel din sønn, din førstefødte.</verse><verse id="24">Mens de var på veien, på et hvilested, skjedde det at Herren kom mot ham og ville ta livet av ham.</verse><verse id="25">Da tok Sippora en skarp stein, med den skar hun bort sin sønns forhud og kastet den for Moses’ føtter og sa: Du er meg en blodbrudgom.</verse><verse id="26">Så lot Herren ham være. Da sa hun: En blodbrudgom for omskjærelsens skyld.</verse><verse id="27">Herren sa til Aron: Gå Moses i møte i ørkenen! Han gikk av sted og møtte Moses ved Guds berg, og kysset ham.</verse><verse id="28">Og Moses kunngjorde for Aron alle de ordene som Herren hadde sendt ham med, og alle de tegnene han hadde befalt ham å gjøre.</verse><verse id="29">Så gikk Moses og Aron og samlet alle de eldste av Israels barn.</verse><verse id="30">Og Aron bar fram alle de ordene Herren hadde talt til Moses, og han gjorde tegnene for folkets øyne.</verse><verse id="31">Og folket trodde. Da de hørte hvordan Herren hadde sett til Israels barn og gitt akt på deres nød, bøyde de seg og tilba.</verse></chapter><chapter id="5"><verse id="1">Deretter gikk Moses og Aron inn til farao og sa: Så sier Herren, Israels Gud: La mitt folk fare, så de kan holde høytid for meg i ørkenen!</verse><verse id="2">Men farao sa: Hvem er Herren, som jeg skal lyde og la Israel fare? Jeg kjenner ikke Herren og vil ikke la Israel fare.</verse><verse id="3">De sa da: Hebreernes Gud har møtt oss. La oss nå dra tre dagsreiser ut i ørkenen og ofre til Herren vår Gud, så han ikke skal slå oss med pest eller sverd.</verse><verse id="4">Men kongen i Egypt sa til dem: Moses og Aron, hvorfor drar dere folket bort fra arbeidet? Gå tilbake til det dere har å gjøre.</verse><verse id="5">Og farao sa: Se, hvor tallrikt folket er blitt i landet, og så vil dere dra dem bort fra det de har å gjøre!</verse><verse id="6">Samme dag ga farao slavefogdene og folkets arbeidsformenn denne befalingen:</verse><verse id="7">Dere skal ikke gi folket halm til teglarbeidet, slik som før. De skal selv gå og sanke seg halm.</verse><verse id="8">Men dere skal pålegge dem å lage den samme mengde murstein som de før har laget. Dere skal ikke slå av noe i deres arbeid. For de er late, derfor skriker de: La oss gå og ofre til vår Gud!</verse><verse id="9">Legg tungt arbeid på mennene så de har nok med det og ikke hører på løgnaktige ord!</verse><verse id="10">Da gikk slavefogdene og formennene ut og sa til folket: Så sier farao: Jeg gir dere ikke lenger halm.</verse><verse id="11">Gå selv og finn dere halm, hvor dere kan. Men det skal ikke kreves mindre arbeid av dere.</verse><verse id="12">Da spredte folket seg ut over hele landet Egypt for å sanke halmstrå til å bruke istedenfor halm.</verse><verse id="13">Men slavefogdene drev på og sa: Gjør arbeidet ferdig! Fullt dagsverk for hver dag, akkurat som den gang dere hadde halm.</verse><verse id="14">Og arbeidsformennene som faraos slavefogder hadde satt over Israels barn, ble slått, og slavefogdene sa til dem: Hvorfor har dere ikke gjort ferdig den fastsatte mengde murstein, likesom før, verken i går eller i dag?</verse><verse id="15">Da gikk arbeidsformennene over Israels barn til farao og klaget høylytt for ham og sa: Hvorfor gjør du slik mot dine tjenere?</verse><verse id="16">Dine tjenere får ikke halm, og likevel sier de til oss: Lag murstein! Og så blir dine tjenere slått, enda det er dine folk som har skylden.</verse><verse id="17">Men farao sa: Late er dere, late! Derfor sier dere: Vi vil dra av sted og ofre til Herren.</verse><verse id="18">Gå nå og arbeid! Halm får dere ikke, men den fastsatte mengde murstein skal dere komme med.</verse><verse id="19">Israels arbeidsformenn så at de var ille ute da det ble sagt: Dere får ikke avslag i tallet på murstein, fullt dagsverk hver dag!</verse><verse id="20">Da de kom ut fra farao, møtte de Moses og Aron, som sto og ventet på dem.</verse><verse id="21">Og de sa til dem: Måtte Herren hjemsøke dere og dømme dere fordi dere har vakt uvilje mot oss hos farao og hans tjenere. Dere har gitt dem sverd i hånd til å drepe oss med.</verse><verse id="22">Da vendte Moses seg igjen til Herren og sa: Herre, hvorfor har du fart så ille med dette folket? Hvorfor har du sendt meg?</verse><verse id="23">Fra den stund jeg gikk inn til farao for å tale i ditt navn, har han gjort ille mot dette folk, og du har jo ikke hjulpet ditt folk.</verse></chapter><chapter id="6"><verse id="1">Da sa Herren til Moses: Nå skal du se hva jeg vil gjøre med farao. Ved min sterke hånd skal han tvinges til å la folket fare. Ja, ved min sterke hånd skal han tvinges til å drive dem ut av sitt land.</verse><verse id="2">Og Gud talte til Moses og sa til ham: Jeg er Herren.</verse><verse id="3">Jeg åpenbarte meg for Abraham, Isak og Jakob som Gud Den Allmektige. Men ved mitt navn Herren var jeg ikke kjent av dem.</verse><verse id="4">Jeg opprettet min pakt med dem og lovte å gi dem Kana’ans land, det landet de bodde i som fremmede.</verse><verse id="5">Nå har jeg hørt hvordan Israels barn sukker over at egypterne gjør dem til treller, og jeg har kommet min pakt i hu.</verse><verse id="6">Si derfor til Israels barn: Jeg er Herren. Jeg vil føre dere ut fra de tunge byrdene egypterne har lagt på dere og befri dere fra trellearbeidet under dem. Jeg vil forløse dere med utrakt arm og med store straffedommer.</verse><verse id="7">Jeg vil ta dere til mitt folk, og jeg vil være deres Gud. Dere skal kjenne at jeg er Herren deres Gud, han som fører dere ut fra de tunge byrdene som egypterne har lagt på dere.</verse><verse id="8">Jeg vil føre dere til det landet som jeg med oppløftet hånd har sverget å ville gi til Abraham, Isak og Jakob. Jeg vil gi dere det til eiendom, jeg er Herren.</verse><verse id="9">Moses sa dette til Israels barn. Men de hørte ikke på Moses på grunn av sin motløshet og det harde trellearbeidet.</verse><verse id="10">Da talte Herren til Moses og sa:</verse><verse id="11">Gå inn og si til farao, kongen i Egypt, at han skal la Israels barn fare ut av sitt land.</verse><verse id="12">Moses sto for Herrens åsyn og sa: Du ser at Israels barn ikke hører på meg. Hvorfor skulle da farao høre på meg, jeg som enda har uomskårne lepper?</verse><verse id="13">Så talte Herren til Moses og Aron og sendte dem til Israels barn og til farao, kongen i Egypt, med pålegg om at Israels barn skulle føres ut av landet Egypt.</verse><verse id="14">Dette er overhodene for deres familier: Sønnene til Ruben, Israels førstefødte, var Hanok og Pallu, Hesron og Karmi. Dette er Rubens ætter.</verse><verse id="15">Simeons sønner var Jemuel og Jamin og Ohad og Jakin og Sohar og Saul, som var sønn av en kana’aneerkvinne. Dette er Simeons ætter.</verse><verse id="16">Dette er navnene på Levis sønner etter deres ætter: Gerjson og Kahat og Merari. Levi ble hundre og trettisju år gammel.</verse><verse id="17">Gersjons sønner var Libni og Sjime’i etter deres ætter.</verse><verse id="18">Kahats sønner var Amram og Jishar og Hebron og Ussiel. Kahat ble hundre og trettitre år gammel.</verse><verse id="19">Meraris sønner var Mahli og Musji. Dette er Levis slekter etter deres ættetavle.</verse><verse id="20">Amram tok Jokebed, sin fars søster, til kone, og med henne fikk han Aron og Moses. Amram ble hundre og trettisju år gammel.</verse><verse id="21">Jishars sønner var Korah og Nefeg og Sikri.</verse><verse id="22">Ussiels sønner var Misjael og Elsafan og Sitri.</verse><verse id="23">Aron tok Elisjeba, Amminadabs datter, Nahsons søster, til kone, og med henne fikk han Nadab og Abihu, Eleasar og Itamar.</verse><verse id="24">Korahs sønner var Assir og Elkana og Abiasaf. Dette er korahittenes ætter.</verse><verse id="25">Eleasar, Arons sønn, tok en av Putiels døtre til kone, og med henne fikk han Pinehas. Dette var overhodene for levittenes familier etter deres ætter.</verse><verse id="26">Disse menn, Aron og Moses, var det Herren talte slik til: Før Israels barn ut av landet Egypt, hær for hær!</verse><verse id="27">Det var de som sa til farao, kongen i Egypt, at Israels barn skulle føres ut av Egypt, disse menn, Moses og Aron.</verse><verse id="28">Det skjedde den gang Herren talte til Moses i landet Egypt, at Herren sa til Moses:</verse><verse id="29">Jeg er Herren. Tal til farao, egypterkongen, alt det jeg taler til deg.</verse><verse id="30">Men Moses sa der han sto for Herrens åsyn: Du vet jeg har uomskårne lepper, hvorfor skulle da farao høre på meg?</verse></chapter><chapter id="7"><verse id="1">Da sa Herren til Moses: Se, jeg har satt deg som Gud for farao, og Aron, din bror, skal være din profet.</verse><verse id="2">Du skal tale alt det jeg byr deg. Men Aron, din bror, skal tale til farao, og han skal la Israels barn fare ut av sitt land.</verse><verse id="3">Men jeg vil forherde faraos hjerte, og jeg vil gjøre mange tegn og under i landet Egypt.</verse><verse id="4">Farao skal ikke høre på dere, men jeg vil legge min hånd på Egypt og føre mine hærer, mitt folk, Israels barn, ut av landet Egypt med store straffedommer.</verse><verse id="5">Egypterne skal kjenne at jeg er Herren, når jeg rekker ut min hånd over Egypt og fører Israels barn ut fra dem.</verse><verse id="6">Og Moses og Aron gjorde dette, som Herren hadde pålagt dem, slik gjorde de.</verse><verse id="7">Moses var åtti år gammel, og Aron åttitre år, da de talte til farao.</verse><verse id="8">Herren sa til Moses og Aron:</verse><verse id="9">Når farao taler til dere og sier: La meg få se et under av dere! - da skal du si til Aron: Ta din stav og kast den ned foran farao! - da skal den bli til en slange.</verse><verse id="10">Så gikk Moses og Aron inn til farao og gjorde som Herren hadde sagt. Aron kastet sin stav ned foran farao og hans tjenere, og den ble til en slange.</verse><verse id="11">Da sendte farao bud på sine vismenn og trollmenn, og de egyptiske spåmennene gjorde det samme med sine hemmelige kunster.</verse><verse id="12">De kastet hver sin stav, og de ble til slanger. Men Arons stav slukte deres staver.</verse><verse id="13">Men faraos hjerte ble forherdet, og han hørte ikke på dem, slik som Herren hadde sagt.</verse><verse id="14">Da sa Herren til Moses: Faraos hjerte er hardt, han vil ikke la folket fare.</verse><verse id="15">Gå til farao i morgen tidlig når han går ned til elven, still deg på elvebredden så du møter ham. Staven som ble skapt om til en slange, skal du ta i hånden.</verse><verse id="16">Og du skal si til ham: Herren, hebreernes Gud, har sendt meg til deg og sier: La mitt folk fare, så de kan tjene meg i ørkenen! Men hittil har du ikke villet høre.</verse><verse id="17">Så sier Herren: På dette skal du kjenne at jeg er Herren: Se, nå slår jeg på vannet i elven med denne staven som jeg har i hånden, og det skal bli til blod.</verse><verse id="18">Fisken i Nilen skal dø og elven skal lukte ille, så egypterne skal kjenne avsky mot å drikke vannet.</verse><verse id="19">Og Herren sa til Moses: Si til Aron: Ta din stav og rekk hånden ut over egypternes vann, over deres elver, over deres kanaler og over deres sjøer og over alle deres dammer. De skal bli til blod, og det skal være blod i hele landet Egypt, både i trekar og i steinkar.</verse><verse id="20">Moses og Aron gjorde som Herren hadde befalt. Han løftet staven og slo på vannet i elven mens de så på det, både farao og hans tjenere. Da ble alt vannet i elven til blod.</verse><verse id="21">Fisken i Nilen døde og elven luktet ille, så egypterne ikke kunne drikke vannet. Og det var blod i hele landet Egypt.</verse><verse id="22">Men de egyptiske spåmennene gjorde det samme med sine hemmelige kunster. Og faraos hjerte ble forherdet, han hørte ikke på dem, slik som Herren hadde sagt.</verse><verse id="23">Farao vendte seg om og gikk hjem til sitt hus, han la seg heller ikke dette på hjertet.</verse><verse id="24">Men alle egypterne gravde rundt om Nilen etter drikkevann, for de kunne ikke drikke elvevannet.</verse><verse id="25">Så gikk det sju dager etter at Herren hadde slått elven.</verse></chapter><chapter id="8"><verse id="1">Da sa Herren til Moses: Gå til farao og si til ham: Så sier Herren: La mitt folk fare, så de kan tjene meg!</verse><verse id="2">Dersom du nekter å la dem fare, da vil jeg plage hele ditt land med frosk.</verse><verse id="3">Nilen skal vrimle av frosk, og de skal krype opp og komme inn i ditt hus og i ditt sovekammer og opp i din seng, inn i dine tjeneres hus, til ditt folk, i dine bakerovner og i dine deigtrau.</verse><verse id="4">Ja, på deg, på ditt folk og på alle dine tjenere skal froskene krype opp.</verse><verse id="5">Og Herren sa til Moses: Si til Aron: Rekk ut hånden med din stav over elvene, over kanalene og over sjøene, og la froskene komme opp over hele landet Egypt.</verse><verse id="6">Da rakte Aron ut sin hånd over vannet i Egypt, og froskene kom opp og dekket hele landet Egypt.</verse><verse id="7">Men spåmennene gjorde det samme med sine hemmelige kunster og lot froskene komme opp over landet Egypt.</verse><verse id="8">Da kalte farao Moses og Aron til seg og sa: Be til Herren at han vil ta froskene bort fra meg og mitt folk! Da vil jeg la folket fare, så de kan ofre til Herren.</verse><verse id="9">Moses sa til farao: Ha selv den ære å si når jeg skal be for deg og dine tjenere og for ditt folk at froskene må bli drevet bort fra deg og dine hus, så de bare blir tilbake i Nilen.</verse><verse id="10">Han svarte: I morgen. Da sa Moses: Det skal bli som du vil, og du skal kjenne at det ikke er noen som Herren vår Gud.</verse><verse id="11">Froskene skal vike fra deg og dine hus og fra dine tjenere og ditt folk, bare i Nilen skal de bli tilbake.</verse><verse id="12">Så gikk Moses og Aron ut fra farao. Moses ropte til Herren på grunn av froskene som han hadde ført over farao.</verse><verse id="13">Og Herren gjorde som Moses hadde sagt. Froskene som var i husene og gårdene og på markene, døde bort.</verse><verse id="14">De samlet dem i hauger, og det stinket over hele landet.</verse><verse id="15">Men da farao så at det var blitt lettere, forherdet han sitt hjerte og hørte ikke på dem, slik som Herren hadde sagt.</verse><verse id="16">Da sa Herren til Moses: Si til Aron: Rekk ut din stav og slå i støvet på jorden, så skal det bli til mygg over hele landet Egypt.</verse><verse id="17">Og de gjorde så. Aron rakte ut hånden med staven og slo i støvet på jorden. Da kom det mygg både på folk og fe. Alt støvet på jorden ble til mygg i hele landet Egypt.</verse><verse id="18">Spåmennene gjorde det samme med sine hemmelige kunster, de forsøkte å få mygg fram, men greide det ikke. Og myggen ble sittende på mennesker og dyr.</verse><verse id="19">Da sa spåmennene til farao: Dette er Guds finger! - Men faraos hjerte var og ble forherdet, han hørte ikke på dem, slik som Herren hadde sagt.</verse><verse id="20">Da sa Herren til Moses: Stå tidlig opp i morgen, og still deg fram for farao når han går ned til elven. Og si til ham: Så sier Herren: La mitt folk fare, så de kan tjene meg!</verse><verse id="21">For dersom du ikke lar mitt folk fare, da sender jeg fluesvermer over deg og dine tjenere og ditt folk og dine hus. Egypternes hus skal bli fulle av fluesvermer, ja, også jorden de står på.</verse><verse id="22">Men på den dagen vil jeg unnta Gosen, hvor mitt folk bor, så det ikke skal være fluesvermer der. Da skal du kjenne at jeg, Herren, er midt i landet.</verse><verse id="23">For jeg vil sette en frelse til skille mellom mitt folk og ditt folk. I morgen skal dette tegnet skje.</verse><verse id="24">Og Herren gjorde som han hadde sagt. Det kom svære fluesvermer i faraos hus og i hans tjeneres hus. I hele Egypt ble landet herjet av fluesvermer.</verse><verse id="25">Da kalte farao til seg Moses og Aron og sa: Gå og ofre til deres Gud her i landet!</verse><verse id="26">Men Moses sa: Det er ikke rett å gjøre slik. For det vi ofrer til Herren vår Gud, er avskyelig for egypterne. Om vi nå like for egypternes øyne ofret det som er avskyelig for dem, ville de da ikke steine oss?</verse><verse id="27">Vi vil dra tre dagsreiser ut i ørkenen og ofre til Herren vår Gud, slik han har sagt oss.</verse><verse id="28">Da sa farao: Jeg vil la dere fare, så dere kan ofre til Herren deres Gud i ørkenen. Men dere må ikke dra langt bort. Be for meg!</verse><verse id="29">Moses svarte: Se, jeg går nå ut og vil be til Herren, og i morgen skal fluesvermene vike bort fra farao, fra hans tjenere og fra hans folk. Bare nå farao ikke igjen vil gå fram med svik, så han ikke lar folket fare for å ofre til Herren.</verse><verse id="30">Så gikk Moses ut fra farao og ba til Herren.</verse><verse id="31">Og Herren gjorde som Moses ba, han lot fluesvermene vike bort fra farao, fra hans tjenere og fra hans folk, det ble ikke én tilbake.</verse><verse id="32">Men farao forherdet sitt hjerte også denne gangen. Han lot ikke folket fare.</verse></chapter><chapter id="9"><verse id="1">Og Herren sa til Moses: Gå inn til farao og si til ham: Så sier Herren, hebreernes Gud: La mitt folk fare, så de kan tjene meg!</verse><verse id="2">For dersom du nekter å la dem fare, og fremdeles holder på dem,</verse><verse id="3">da skal Herrens hånd komme over ditt fe på marken med en forferdelig pest, over hestene, eslene og kamelene, over storfeet og småfeet.</verse><verse id="4">Men Herren skal gjøre forskjell på Israels husdyr og egypternes husdyr, det skal ikke dø noe av alt det som hører Israels barn til.</verse><verse id="5">Herren fastsatte tiden og sa: I morgen vil Herren la dette skje i landet.</verse><verse id="6">Dagen etter gjorde Herren som han hadde sagt. Alle egypternes husdyr døde, men av Israels barns husdyr døde ikke ett liv.</verse><verse id="7">Farao sendte bud. Og se, da var det ikke død et eneste liv av Israels husdyr. Men faraos hjerte var hardt, og han lot ikke folket fare.</verse><verse id="8">Da sa Herren til Moses og Aron: Ta hendene fulle av sot fra ovnen, og Moses skal kaste den opp i været så farao ser på!</verse><verse id="9">Da skal den bli til støv over hele landet Egypt, og den skal bli til byller som bryter ut med blemmer, både på mennesker og dyr i hele landet Egypt.</verse><verse id="10">Så tok de sot fra ovnen og trådte fram for farao, og Moses kastet den opp i været. Den ble til byller som brøt ut med blemmer, både på folk og fe.</verse><verse id="11">Spåmennene kunne ikke stå for Moses på grunn av byllene, for det var kommet byller på spåmennene og på alle egypterne.</verse><verse id="12">Men Herren forherdet faraos hjerte, så han ikke hørte på dem, slik som Herren hadde sagt til Moses.</verse><verse id="13">Da sa Herren til Moses: Stå tidlig opp i morgen, tre fram for farao og si til ham: Så sier Herren, hebreernes Gud: La mitt folk fare, så de kan tjene meg!</verse><verse id="14">For denne gangen vil jeg sende alle mine plager over deg selv og dine tjenere og ditt folk, for at du skal kjenne at ingen er som jeg på hele jorden.</verse><verse id="15">Jeg hadde rakt ut min hånd og ville slått deg og ditt folk med pest, så du var blitt utslettet av jorden.</verse><verse id="16">Men derfor reiste jeg deg opp, at jeg kunne vise deg min makt, og mitt navn kunne bli kunngjort over hele jorden.</verse><verse id="17">Ennå stiller du deg opp mot mitt folk og vil ikke la dem fare.</verse><verse id="18">Se, jeg vil på denne tiden i morgen sende et forferdelig haglvær, som det aldri har vært maken til i Egypt fra den dagen det ble til og inntil nå.</verse><verse id="19">Så nå, gi befaling om å føre i skjul din buskap og alt du har på marken! Alt folk og fe som er ute på marken og ikke har kommet seg i hus, på dem skal haglet falle, og de vil dø.</verse><verse id="20">De av faraos tjenere som fryktet Herrens ord, berget da sine folk og sin buskap i hus.</verse><verse id="21">Men de som ikke ga akt på Herrens ord, lot sine folk og sin buskap bli ute på marken.</verse><verse id="22">Da sa Herren til Moses: Rekk din hånd opp mot himmelen, så skal det falle hagl i hele landet Egypt, både over folk og fe og over alle vekster på marken i landet Egypt.</verse><verse id="23">Moses rakte da sin stav opp mot himmelen, og Herren lot det komme torden og hagl. Det for ild ned på jorden, og Herren lot det falle hagl over landet Egypt.</verse><verse id="24">Det falt hagl, og lyn blinket midt i haglskurene, et uvær så svært at det aldri hadde vært maken i hele landet Egypt så lenge som folk hadde bodd der.</verse><verse id="25">Haglet slo ned alt som var på marken i hele landet Egypt, både folk og fe. Alle vekster på marken slo haglet ned, og alle markens trær brøt det i stykker.</verse><verse id="26">Bare i Gosens land, hvor Israels barn bodde, falt det ikke hagl.</verse><verse id="27">Da sendte farao bud og lot kalle til seg Moses og Aron, og han sa til dem: Denne gangen har jeg syndet! Herren er den rettferdige, jeg og mitt folk er onde.</verse><verse id="28">Be til Herren at det nå må være nok av Guds torden og hagl! Så vil jeg la dere fare, dere skal ikke bli her lenger.</verse><verse id="29">Moses svarte ham: Så snart jeg kommer ut av byen vil jeg rekke ut mine hender til Herren. Da skal tordenen holde opp og haglet ikke falle mer, så du skal kjenne at jorden hører Herren til.</verse><verse id="30">Men jeg vet om deg og dine tjenere, at dere ennå ikke frykter for Gud Herren.</verse><verse id="31">Lin og bygg var slått ned, for bygget sto med aks og linet i blomst.</verse><verse id="32">Men hvete og spelt var ikke slått ned, for de modnes senere.</verse><verse id="33">Moses gikk bort fra farao og ut av byen, og han rakte ut sine hender til Herren. Da sluttet det å tordne og hagle, og regnet strømmet ikke mer ned på jorden.</verse><verse id="34">Men da farao så at regnet og haglet og tordenen hadde holdt opp, fortsatte han å synde. Han forherdet sitt hjerte, både han og hans tjenere.</verse><verse id="35">Faraos hjerte var og ble forherdet. Han lot ikke Israels barn fare, så som Herren hadde sagt ved Moses.</verse></chapter><chapter id="10"><verse id="1">Herren sa til Moses: Gå til farao, for det er jeg som har forherdet hans hjerte og hans tjeneres hjerte, for at jeg kan gjøre disse mine tegn midt iblant dem,</verse><verse id="2">og for at du skal fortelle din sønn og din sønnesønn hvor strengt jeg handlet mot egypterne og om de tegnene jeg gjorde iblant dem, så dere skal kjenne at jeg er Herren.</verse><verse id="3">Så gikk Moses og Aron inn til farao og sa til ham: Så sier Herren, hebreernes Gud: Hvor lenge vil du nekte å ydmyke deg for meg? La mitt folk fare, så de kan tjene meg.</verse><verse id="4">For dersom du nekter å la mitt folk fare, da vil jeg i morgen la gresshopper komme over ditt land.</verse><verse id="5">De skal dekke landet så ingen kan se jorden. De skal ete opp hvert grann av det som ble til overs for dere etter haglet, og snaugnage hvert tre som vokser på markene deres.</verse><verse id="6">De skal fylle dine hus og alle dine tjeneres hus og alle egypternes hus, så verken dine fedre eller dine forfedre har sett noe slikt fra den tid de kom til verden, og til denne dag. - Dermed snudde han seg og gikk ut fra farao.</verse><verse id="7">Da sa faraos tjenere til ham: Hvor lenge skal denne mannen være en snare for oss? La mennene fare, så de kan tjene Herren sin Gud! Ser du ikke ennå at Egypt blir ødelagt?</verse><verse id="8">Så ble Moses og Aron hentet tilbake til farao, og han sa til dem: Gå av sted og tjen Herren deres Gud! Men hvem er det som skal fare?</verse><verse id="9">Moses svarte: Med våre unge og våre gamle vil vi fare, med våre sønner og våre døtre, og vi vil ha med både vårt småfe og vårt storfe, for vi skal holde høytid for Herren.</verse><verse id="10">Da sa han til dem: Herren være med dere, om jeg noen gang lar dere og deres små barn fare! Se der om dere ikke har ondt for øye!</verse><verse id="11">Nei, ikke så! Dere menn kan dra av sted og tjene Herren! Det var jo det dere ba om. - Dermed drev de dem ut fra farao.</verse><verse id="12">Da sa Herren til Moses: Rekk ut din hånd over landet Egypt, så skal gresshoppene komme innover landet Egypt og ete opp alle urter i landet, alt det haglet har spart.</verse><verse id="13">Så rakte Moses ut sin stav over landet Egypt. Og Herren lot en østavind komme over landet hele den dagen og hele natten. Da det ble morgen, førte østavinden gresshoppene med seg.</verse><verse id="14">Gresshoppene kom inn over landet Egypt og slo seg ned i hele Egypt i store mengder. Aldri før hadde det vært en slik gresshoppesverm, og aldri vil det komme noen slik mer.</verse><verse id="15">De dekket hele landet, så landet ble mørkt. De åt opp alle vekster i landet og all frukt på trærne som var igjen etter haglværet. Det ble ikke noe grønt igjen, verken på trær eller planter i hele landet Egypt.</verse><verse id="16">Da sendte farao i hast bud etter Moses og Aron. Han sa: Jeg har syndet mot Herren deres Gud, og mot dere.</verse><verse id="17">Men tilgi meg nå min synd denne ene gangen, og be til Herren deres Gud at han må ta fra meg denne død!</verse><verse id="18">Han gikk da bort fra farao og ba til Herren.</verse><verse id="19">Og Herren vendte vinden, så det ble en meget sterk vestavind. Den førte gresshoppene bort og kastet dem ned i Rødehavet. Det ble ikke én gresshoppe tilbake i hele landet Egypt.</verse><verse id="20">Men Herren forherdet faraos hjerte, så han ikke lot Israels barn fare.</verse><verse id="21">Og Herren sa til Moses: Rekk din hånd opp mot himmelen, og det skal komme mørke over landet Egypt, et mørke så tett at en kan ta på det!</verse><verse id="22">Moses rakte hånden opp mot himmelen. Da ble det stummende mørkt i hele landet Egypt i tre dager.</verse><verse id="23">Den ene kunne ikke se den andre, og ingen torde flytte seg fra sin plass i tre dager. Men hos alle Israels barn var det lyst der de bodde.</verse><verse id="24">Da kalte farao Moses til seg og sa: Gå av sted, tjen Herren! Bare deres småfe og deres storfe skal bli igjen. De små barna kan få dra med dere.</verse><verse id="25">Men Moses sa: Du må også la oss ha slaktoffer og brennoffer, så vi kan ofre til Herren vår Gud.</verse><verse id="26">Også buskapen vår må være med oss. Ikke en klov må bli igjen. For det er det vi må ta av, når vi skal tjene Herren vår Gud, og vi vet ikke hva vi skal ofre til Herren før vi kommer dit.</verse><verse id="27">Men Herren forherdet faraos hjerte, så han ikke ville la dem fare.</verse><verse id="28">Da sa farao til Moses: Gå fra meg! Vokt deg så du ikke mer kommer for mine øyne! For den dagen du kommer for mine øyne, skal du dø.</verse><verse id="29">Moses svarte: Du har talt rett. Jeg skal aldri mer komme for dine øyne.</verse></chapter><chapter id="11"><verse id="1">Nå sa Herren til Moses: Enda en plage vil jeg føre over farao og over Egypt, så skal han la dere dra herfra. Ja, når han lar dere fare, skal han drive dere ut med alt dere har.</verse><verse id="2">Si nå til folket at hver mann skal be sin granne og hver kvinne sin grannekvinne om smykker av sølv og gull.</verse><verse id="3">Og Herren lot folket få godvilje hos egypterne. Men så var også Moses holdt for en meget stor mann i Egypt, både av faraos tjenere og av folket.</verse><verse id="4">Moses sa: Så sier Herren: Ved midnattstid vil jeg gå midt igjennom Egypt.</verse><verse id="5">Og alle førstefødte i landet Egypt skal dø, fra den førstefødte sønn av farao, som sitter på sin trone, til den førstefødte sønn av trellkvinnen, som står bak håndkvernen, likeså alt førstefødt blant buskapen.</verse><verse id="6">I hele landet Egypt skal det bli et stort skrik som det ikke har vært maken til og heller ikke mer skal bli.</verse><verse id="7">Men ikke en hund skal gjø mot noen av Israels barn, verken mot folk eller fe. Slik skal dere kjenne at Herren gjør forskjell på egypterne og Israel.</verse><verse id="8">Da skal alle disse dine tjenere komme ned til meg og bøye seg for meg og si: Dra ut, både du og hele det folket som følger deg! Og så skal jeg dra ut. - Så gikk han bort fra farao i brennende harme.</verse><verse id="9">Herren hadde sagt til Moses og Aron: Farao skal ikke høre på dere, så jeg kan få gjort mange under i landet Egypt.</verse><verse id="10">Moses og Aron gjorde alle disse undrene for farao. Men Herren forherdet faraos hjerte, så han ikke lot Israels barn dra bort fra sitt land.</verse></chapter><chapter id="12"><verse id="1">Herren talte til Moses og Aron mens de var i landet Egypt, og sa:</verse><verse id="2">Denne måneden* skal være deres nyttårsmåned. Den skal være den første av årets måneder hos dere.</verse><verse id="3">Tal til hele Israels menighet og si: På den tiende dagen i denne måneden skal hver husfar ta seg ut et lam, ett lam for hvert hus.</verse><verse id="4">Men dersom en husstand er for liten til et lam, da skal han og hans nærmeste nabo ta et lam sammen etter tallet på deres husfolk. Etter det hver eter, skal dere regne folk på et lam.</verse><verse id="5">Det skal være et lam uten lyte, av hannkjønn, årsgammelt. Et lam eller et kje kan dere ta.</verse><verse id="6">Dere skal ta vare på det til den fjortende dagen i denne måneden. Da skal hele Israels samlede menighet slakte det mellom de to aftenstundene*.</verse><verse id="7">Så skal de ta av blodet og stryke på begge dørstolpene og på den øverste dørbjelken på de hus hvor de eter det.</verse><verse id="8">De skal ete kjøttet samme natt, stekt over ilden og med usyret brød og bitre urter skal de ete det.</verse><verse id="9">Dere må ikke ete noe av det rått eller kokt i vann, men stekt over ild, med hode, føtter og innvoller.</verse><verse id="10">Dere skal ikke levne noe av det til om morgenen. Er det noe igjen om morgenen, skal dere brenne det opp i ilden.</verse><verse id="11">På denne måten skal dere ete det: Med belte om livet, med sko på føttene og med stav i hånden. Og dere skal ete det i hast, det er påske* for Herren.</verse><verse id="12">For samme natt vil jeg gå gjennom hele landet Egypt og slå i hjel alt førstefødt i landet Egypt, både folk og fe. Og over alle guder i Egypt vil jeg holde dom. Jeg er Herren.</verse><verse id="13">Blodet på de husene hvor dere er, skal være til et tegn for dere. Når jeg ser blodet, vil jeg gå dere forbi. Intet dødelig slag skal ramme dere når jeg slår landet Egypt.</verse><verse id="14">Denne dagen skal være en minnedag for dere, dere skal holde den som en høytid for Herren. Det skal være en evig forskrift for dere å holde den, slekt etter slekt.</verse><verse id="15">I sju dager skal dere ete usyret brød. Straks på den første dagen skal dere ha all surdeig bort fra huset deres. Hver den som eter syret brød fra den første til den sjuende dagen, han skal utryddes av Israel.</verse><verse id="16">På den første dagen skal dere holde en hellig samling, og likeså på den sjuende dagen en hellig samling. Disse dagene skal dere ikke gjøre noe arbeid, bare den maten som hver av dere trenger, skal dere lage til.</verse><verse id="17">Dere skal holde de usyrede brøds høytid, for nettopp på denne dagen førte jeg deres hærer ut av landet Egypt. Derfor skal det være en evig forskrift for dere å holde denne dagen, slekt etter slekt.</verse><verse id="18">I den første måneden, om kvelden på den fjortende dagen i måneden, skal dere ete usyret brød. Det skal dere gjøre helt til om kvelden på den tjueførste dagen i samme måned.</verse><verse id="19">I sju dager skal det ikke finnes surdeig i deres hus. Hver den som eter syret brød, han skal utryddes av Israels menighet, enten han er en fremmed eller innfødt i landet.</verse><verse id="20">Dere må ikke ete noe som er syret, i alle deres bosteder skal dere ete usyret brød.</verse><verse id="21">Da kalte Moses sammen alle Israels eldste og sa til dem: Gå og hent småfe for deres familier og slakt påskelammet!</verse><verse id="22">Og dere skal ta en isopkvast, dyppe den i blodet som er i skålen, og stryke noe av blodet i skålen på den øverste dørbjelken og på begge dørstolpene. Og ingen av dere skal gå ut gjennom sin husdør før om morgenen.</verse><verse id="23">For Herren vil gå gjennom landet for å slå egypterne, og når han ser blodet på den øverste dørbjelken og på begge dørstolpene, skal han gå forbi den døren og ikke la ødeleggeren slippe inn i deres hus og slå dere.</verse><verse id="24">Adlyd nå dette påbudet! Det skal være en forskrift for deg og for dine barn til evig tid.</verse><verse id="25">Når dere kommer inn i det landet Herren skal gi dere, slik som han har sagt, da skal dere ta vare på denne tjenesten.</verse><verse id="26">Og når deres barn sier til dere: Hva er meningen med denne skikken?</verse><verse id="27">- da skal dere si: Det er påskeoffer til Herren, som gikk forbi Israels barns hus i Egypt og sparte våre hus da han slo egypterne. Og folket bøyde seg og tilba.</verse><verse id="28">Israels barn gikk da bort og gjorde dette. Som Herren hadde sagt til Moses og Aron, slik gjorde de.</verse><verse id="29">Så skjedde det ved midnattstid at Herren slo i hjel alle førstefødte i landet Egypt, fra den førstefødte sønn av farao, som satt på sin trone, til den førstefødte sønn av fangen i fengselet, likeså alt førstefødt blant buskapen.</verse><verse id="30">Da sto farao opp om natten, han og alle hans tjenere og alle egypterne. Og det ble et stort skrik i Egypt, for det fantes ikke et hus hvor det ikke var en død.</verse><verse id="31">Han sendte da bud på Moses og Aron om natten og sa: Stå opp! Dra ut fra mitt folk, både dere og Israels barn! Far bort og tjen Herren, som dere har sagt!</verse><verse id="32">Ta med dere både deres småfe og deres storfe, som dere har sagt. Gå, og be om velsignelse over meg også!</verse><verse id="33">Egypterne trengte hardt på folket for å få dem til å skynde seg ut av landet. For de sa: Vi er dødsens alle sammen!</verse><verse id="34">Folket tok da sin deig, før den var syret, og svøpte klærne sine om sine deigtrau og bar dem på skuldrene.</verse><verse id="35">Israels barn gjorde som Moses hadde sagt, de ba egypterne om smykker av sølv og gull og om klær.</verse><verse id="36">Og Herren ga folket godvilje hos egypterne, så de gjerne ga dem det de ba om. Det var det byttet de tok av egypterne.</verse><verse id="37">Så brøt da Israels barn opp fra Ra’amses og dro til Sukkot*. De var omkring seks hundre tusen mann til fots utenom barna.</verse><verse id="38">Det dro også med dem en stor, blandet folkemengde. Og de hadde med seg småfe og storfe, en meget stor buskap.</verse><verse id="39">Av deigen de hadde med seg fra Egypt, bakte de usyrede kaker. Deigen var ikke syret, fordi de var drevet ut av Egypt og ikke torde dryge der lenger. Heller ikke hadde de laget i stand reisekost.</verse><verse id="40">Den tiden Israels barn hadde bodd i Egypt, var fire hundre og tretti år.</verse><verse id="41">På den dagen da de fire hundre og tretti år var til ende, dro alle Herrens hærer ut av Egypt.</verse><verse id="42">Denne natten våket Herren for å føre dem ut av landet Egypt. Den samme natten hører Herren til som en våkenatt for alle Israels barn, slekt etter slekt.</verse><verse id="43">Herren sa til Moses og Aron: Dette er forskriften om påskelammet: Ingen fremmed skal ete av det.</verse><verse id="44">Men hver trell som er kjøpt for sølv, ham skal du omskjære, da kan han ete av det.</verse><verse id="45">Ingen fremmed eller dagarbeider skal ete av det.</verse><verse id="46">I ett hus skal det etes, du skal ikke la noe av kjøttet komme utenfor huset. Dere skal ikke bryte noe ben på det.</verse><verse id="47">Slik skal hele Israels menighet gjøre.</verse><verse id="48">Når en fremmed oppholder seg hos deg og vil holde påske for Herren, skal alle menn hos ham omskjæres. Da kan han få være med og holde høytid, han skal være som en innfødt i landet. Men ingen uomskåret skal ete av det.</verse><verse id="49">Det skal være en og samme lov for den innfødte og for den fremmede som oppholder seg hos dere.</verse><verse id="50">Alle Israels barn gjorde slik. Som Herren hadde befalt Moses og Aron, slik gjorde de.</verse><verse id="51">På denne samme dagen var det Herren førte Israels barn ut av landet Egypt, hær etter hær.</verse></chapter><chapter id="13"><verse id="1">Herren talte til Moses og sa:</verse><verse id="2">Du skal hellige alle førstefødte til meg. Alt det som åpner mors liv blant Israels barn, enten det er folk eller fe, meg hører det til.</verse><verse id="3">Moses sa til folket: Husk denne dagen da dere dro ut av Egypt, av trellehuset! For med sterk hånd førte Herren dere ut derfra. Da skal dere ikke ete syret brød.</verse><verse id="4">I dag drar dere ut, i måneden abib.</verse><verse id="5">Når så Herren fører deg inn i kana’aneernes og hetittenes og amorittenes og hevittenes og jebusittenes land, som han med ed lovte dine fedre å gi deg, et land som flyter med melk og honning, da skal du holde denne tjenesten i denne måneden.</verse><verse id="6">I sju dager skal du ete usyret brød, og på den sjuende dagen skal det være høytid for Herren.</verse><verse id="7">Usyret brød skal du ete alle disse sju dagene. Det skal ikke finnes syret brød hos deg, og ikke surdeig innenfor dine grenser.</verse><verse id="8">Denne samme dagen skal du si til din sønn: Dette er til minne om det Herren gjorde for meg da jeg dro ut av Egypt.</verse><verse id="9">Det skal være for deg et merke på din hånd og et minnetegn på din panne, for at Herrens lov skal være i din munn. For med sterk hånd førte Herren deg ut av Egypt.</verse><verse id="10">Du skal gjøre etter denne loven til fastsatt tid, år etter år.</verse><verse id="11">Når Herren har ført deg til kana’aneernes land, slik han med ed lovte deg og dine fedre, og gir deg landet,</verse><verse id="12">da skal du overgi til Herren alt det som åpner morsliv. Alt som fødes først i din buskap, og som er av hannkjønn, hører Herren til.</verse><verse id="13">Og alt som åpner morsliv blant esler, skal du løse med et stykke småfe. Men hvis du ikke løser det, skal du bryte nakken på det. Alt førstefødt av mennesker, blant dine sønner, skal du løse.</verse><verse id="14">Når din sønn siden spør deg og sier: Hva betyr dette? - da skal du svare ham: Med sterk hånd førte Herren oss ut av Egypt, av trellehuset.</verse><verse id="15">Da farao gjorde seg hard og ikke ville la oss fare, da slo Herren i hjel alt førstefødt i landet Egypt, både folk og fe. Derfor ofrer jeg til Herren alt det som åpner morsliv, det som er av hannkjønn. Og alle førstefødte blant mine sønner løser jeg.</verse><verse id="16">Det skal være et merke på din hånd og et minnetegn på din panne. For med sterk hånd førte Herren oss ut av Egypt.</verse><verse id="17">Da nå farao lot folket fare, førte Gud dem ikke på veien til filistrenes land, skjønt den var den nærmeste. For Gud sa: Folket kunne angre seg når de ser krig for seg, og så vende tilbake til Egypt.</verse><verse id="18">Men Gud førte folket omveien gjennom ørkenen mot Rødehavet*. Så dro Israels barn fullt rustet ut av landet Egypt.</verse><verse id="19">Og Moses tok Josefs ben med seg. For Josef hadde tatt en ed av Israels barn og sagt: Gud skal visselig se til dere, og da skal dere føre mine ben med dere opp herfra.</verse><verse id="20">Så brøt de opp fra Sukkot og slo leir i Etam ved grensen av ørkenen.</verse><verse id="21">Og Herren gikk foran dem, om dagen i en skystøtte for å lede dem på veien, og om natten i en ildstøtte for å lyse for dem. Slik kunne de dra fram både dag og natt.</verse><verse id="22">Skystøtten vek ikke fra folket om dagen, og heller ikke ildstøtten om natten.</verse></chapter><chapter id="14"><verse id="1">Så talte Herren til Moses og sa:</verse><verse id="2">Si til Israels barn at de skal vende om og slå leir foran Pi-Hakirot, mellom Migdol og havet, midt imot Ba’al-Sefon. Der skal dere slå leir ved havet.</verse><verse id="3">Farao vil da si om Israels barn: De farer vill i landet, ørkenen har lukket dem inne.</verse><verse id="4">Jeg vil forherde faraos hjerte, så han forfølger dem. Og jeg vil vise min herlighet på farao og hele hans hær, og egypterne skal kjenne at jeg er Herren. - Og de gjorde så.</verse><verse id="5">Da nå kongen i Egypt fikk melding om at folket hadde flyktet, skiftet farao og hans tjenere sinn mot folket, og de sa: Hvorfor gjorde vi dette og lot Israel dra bort fra vår tjeneste?</verse><verse id="6">Så lot han spenne for vognen sin og tok sin hær med seg.</verse><verse id="7">Han tok seks hundre utvalgte vogner og alle de andre vognene i Egypt. Krigsmenn var det på dem alle.</verse><verse id="8">For Herren forherdet faraos, egypterkongens hjerte, så han forfulgte Israels barn. Men Israels barn dro ut med løftet hånd.</verse><verse id="9">Så forfulgte egypterne dem og nådde dem igjen da de lå i leir ved havet - alle faraos vogner og hestfolk og hele hans hær - ved Pi-Hakirot, foran Ba’al-Sefon.</verse><verse id="10">Da farao nærmet seg, så Israels barn opp, og fikk øye på egypterne som kom etter dem. Da ble Israels barn grepet av stor redsel, og de ropte til Herren.</verse><verse id="11">Og de sa til Moses: Fantes det ikke graver i Egypt siden du har ført oss hit for at vi skal dø i ørkenen? Hvorfor har du gjort dette mot oss og ført oss ut av Egypt?</verse><verse id="12">Var det ikke det vi sa til deg i Egypt: La oss være i fred! Vi vil tjene egypterne. Det er bedre for oss å tjene egypterne enn å dø i ørkenen.</verse><verse id="13">Da sa Moses til folket: Frykt ikke! Stå fast! Se Herrens frelse, som han vil sende dere i dag! For slik som dere ser egypterne i dag, skal dere aldri i evighet se dem mer.</verse><verse id="14">Herren skal stride for dere, og dere skal være stille.</verse><verse id="15">Herren sa til Moses: Hvorfor roper du til meg? Si til Israels barn at de skal dra videre!</verse><verse id="16">Og du, løft nå din stav og rekk din hånd ut over havet, og du skal kløve det så Israels barn kan gå midt gjennom havet på tørre bunnen.</verse><verse id="17">Men jeg vil forherde egypternes hjerte så de setter etter dere. Og jeg vil vise min herlighet på farao og hele hans hær, på hans vogner og hestfolk.</verse><verse id="18">Egypterne skal kjenne at jeg er Herren, når jeg viser min herlighet på farao, på hans vogner og hestfolk.</verse><verse id="19">Guds engel, som gikk foran Israels leir, flyttet seg og gikk etter dem. Skystøtten, som var foran dem, flyttet seg og stilte seg bak dem.</verse><verse id="20">Slik kom den mellom egypternes leir og Israels leir. På den ene siden var den sky og mørke, på den andre siden lyste den opp natten. Og den ene leiren kom ikke innpå den andre hele natten.</verse><verse id="21">Da rakte Moses sin hånd ut over havet, og Herren drev havet bort med en sterk østavind som blåste hele natten. Han gjorde havet til tørt land, og vannet skiltes at.</verse><verse id="22">Og Israels barn gikk midt gjennom havet på tørr grunn. Vannet sto som en mur på deres høyre og på deres venstre side.</verse><verse id="23">Da satte egypterne etter dem, alle faraos hester, hans vogner og hestfolk, og de fulgte dem til midt ut i havet.</verse><verse id="24">Men ved morgenvaktens tid så Herren fra ildstøtten og skystøtten ned på egypternes leir, og han skapte forvirring i egypternes leir.</verse><verse id="25">Han slo hjulene av vognene deres, så det ble tungt for dem å komme fram. Da sa egypterne: La oss flykte for Israel! Herren strider for dem mot egypterne.</verse><verse id="26">Da sa Herren til Moses: Rekk ut din hånd over havet, så skal vannet vende tilbake over egypterne, over deres vogner og deres hestfolk.</verse><verse id="27">Så rakte Moses ut sin hånd over havet. Og da morgenen brøt fram, vendte vannet tilbake til sitt leie. Egypterne flyktet rett mot vannet, og Herren drev egypterne midt ut i havet.</verse><verse id="28">Vannet vendte tilbake og skjulte vognene og hestfolket i hele faraos hær, som hadde fulgt etter dem ut i havet. Ikke én mann kom fra det med livet.</verse><verse id="29">Men Israels barn gikk midt gjennom havet på tørr grunn. Vannet sto som en mur på deres høyre og på deres venstre side.</verse><verse id="30">Slik frelste Herren denne dagen Israel av egypternes hånd. Og Israel så egypterne ligge døde på havstranden.</verse><verse id="31">Da Israel så Guds mektige hånd som han viste mot egypterne, fikk folket ærefrykt for Herren. De trodde på Herren og på hans tjener Moses.</verse></chapter><chapter id="15"><verse id="1">Da sang Moses og Israels barn denne lovsangen for Herren: Jeg vil lovsynge Herren, for han er høyt opphøyet. Hest og rytter styrtet han i havet.</verse><verse id="2">Herren er min styrke og min lovsang, han ble meg til frelse. Han er min Gud, og jeg vil prise ham, min fars Gud, og jeg vil opphøye ham.</verse><verse id="3">Herren er en stridsmann, Herren er hans navn.</verse><verse id="4">Faraos vogner og hans hær kastet han i havet. Hans utvalgte stridsmenn sank i Rødehavet.</verse><verse id="5">Avgrunner skjulte dem, de sank som stein i dype vann.</verse><verse id="6">Din høyre hånd, Herre, er herlig i sin kraft. Din høyre hånd, Herre, knuser fiender.</verse><verse id="7">I din høyhet og velde slår du ned dem som reiser seg mot deg. Du slipper din vrede løs, den fortærer dem som strå.</verse><verse id="8">Ved ditt åndepust hopet vannene seg opp. Bølgene sto som en voll. Dype vann stivnet i havets hjerte.</verse><verse id="9">Fienden sa: Jeg vil forfølge dem, jeg vil innhente dem. Jeg vil dele ut hærfang, jeg vil mette min sjel med dem. Jeg vil dra mitt sverd, min hånd skal utrydde dem.</verse><verse id="10">Du blåste med din ånde, havet skjulte dem. De sank som bly i de veldige vann.</verse><verse id="11">Herre, hvem er som du blant gudene? Hvem er som du herlig i hellighet, forferdelig å lovprise, underfull i gjerning?</verse><verse id="12">Du rakte ut din høyre hånd, jorden slukte dem.</verse><verse id="13">Du fører ved din miskunnhet det folket som du forløste. Du leder dem ved din kraft til din hellige bolig.</verse><verse id="14">Folkene hører det, de skjelver. Angst griper dem som bor i filisterland.</verse><verse id="15">Da blir Edoms stammehøvdinger forferdet. Redsel griper Moabs høvdinger, alle Kana’ans innbyggere forgår av angst.</verse><verse id="16">Forferdelse og redsel faller over dem. Ved din arms velde blir de stumme som stein, mens ditt folket drar fram, Herre, mens det folk drar fram som du har vunnet deg.</verse><verse id="17">Du vil føre dem inn og plante dem på det berget som er din arv, Herre, det stedet du har skapt til bolig for deg, den helligdommen, Herre, som dine hender har grunnlagt.</verse><verse id="18">Herren skal være konge i all evighet.</verse><verse id="19">For da faraos hester med hans vogner og menn for ut i havet, da lot Herren havets vann vende tilbake over dem, mens Israels barn gikk på tørr grunn midt gjennom havet.</verse><verse id="20">Profetinnen Mirjam, Arons søster, tok en tromme i hånden, og alle kvinnene gikk etter henne med tamburiner og dans.</verse><verse id="21">Mirjam sang fore: Lovsyng Herren, for han er høy og opphøyet, hest og rytter styrtet han i havet.</verse><verse id="22">Så lot Moses Israel bryte opp fra Rødehavet, og de dro ut i ørkenen Sur. I tre dager dro de fram gjennom ørkenen uten å finne vann.</verse><verse id="23">Så kom de til Mara. Men de kunne ikke drikke vannet i Mara fordi det var beskt. Derfor ble stedet kalt Mara*.</verse><verse id="24">Folket knurret mot Moses og sa: Hva skal vi drikke?</verse><verse id="25">Da ropte han til Herren, og Herren viste ham et tre. Det kastet han i vannet, og vannet ble godt. - Der satte han dem lov og rett, og der prøvde han dem.</verse><verse id="26">Han sa: Dersom du hører på Herren din Guds røst og gjør det som er rett i hans øyne, dersom du gir akt på hans bud og holder alle hans forskrifter, da vil jeg ikke legge på deg noen av de sykdommene som jeg la på egypterne. For jeg er Herren, din lege.</verse><verse id="27">Så kom de til Elim*. Der var tolv vannkilder og sytti palmetrær. Og de slo leir der ved vannet.</verse></chapter><chapter id="16"><verse id="1">Så brøt de opp fra Elim. Den femtende dagen i den andre måneden etter at de var dratt ut av landet Egypt, kom hele Israels barns menighet til ørkenen Sin, som ligger mellom Elim og Sinai.</verse><verse id="2">Og hele Israels barns menighet knurret mot Moses og Aron i ørkenen.</verse><verse id="3">Israels barn sa til dem: Å, om vi bare hadde fått dø for Herrens hånd i landet Egypt da vi satt ved kjøttgrytene, og da vi åt brød til vi var mette! Nå har dere ført oss ut i ørkenen for at hele folkemengden skal dø av sult.</verse><verse id="4">Da sa Herren til Moses: Se, jeg vil la brød regne ned fra himmelen til dere. Folket skal gå ut og sanke for hver dag det de trenger. Slik vil jeg prøve dem, om de vil følge min lov eller ikke.</verse><verse id="5">Den sjette dagen skal de lage til det som de har hatt med hjem, og det skal være dobbelt så mye som det de ellers sanker for hver dag.</verse><verse id="6">Moses og Aron sa til alle Israels barn: I kveld skal dere kjenne at det er Herren som har ført dere ut av landet Egypt.</verse><verse id="7">Og i morgen tidlig skal dere få se Herrens herlighet, for han har hørt hvordan dere knurrer mot ham. For hva er vel vi, siden dere knurrer mot oss?</verse><verse id="8">Og Moses sa: Dette skal dere få se når Herren i kveld gir dere kjøtt å ete og i morgen tidlig brød, så dere blir mette. For Herren har hørt hvordan dere knurrer og murrer mot ham. For hva er vel vi? Det er ikke mot oss dere knurrer, men mot Herren.</verse><verse id="9">Moses sa til Aron: Si til hele Israels barns menighet: Kom fram for Herren, for han har hørt hvordan dere knurrer.</verse><verse id="10">Mens Aron så talte til hele Israels barns menighet, vendte de seg mot ørkenen, og se, Herrens herlighet åpenbarte seg i skyen.</verse><verse id="11">Og Herren talte til Moses og sa:</verse><verse id="12">Jeg har hørt hvordan Israels barn knurrer. Si til dem: Mellom de to aftenstundene skal dere få kjøtt å ete, og i morgen tidlig skal dere få mette dere med brød. Dere skal kjenne at jeg er Herren deres Gud.</verse><verse id="13">Da det så ble kveld, kom det vaktler og dekket leiren. Og om morgenen var det et lag av dugg rundt omkring leiren.</verse><verse id="14">Da duggen gikk bort, se, da lå det utover ørkenen et fint, kornet lag, som fint rim på jorden.</verse><verse id="15">Da Israels barn så det, sa de til hverandre: Hva er det? - for de visste ikke hva det var. Da sa Moses til dem: Det er det brødet Herren har gitt dere å ete.</verse><verse id="16">Dette er det Herren har befalt: Sank så mye av dette som hver eter. En omer til hver som hører til husstanden deres. Enhver skal ta for dem som er i hans telt.</verse><verse id="17">Israels barn gjorde så, noen sanket mye, andre lite.</verse><verse id="18">Da de målte det i omeren, hadde den som hadde sanket mye, ikke noe til overs, og den som hadde sanket lite, manglet ikke noe. Alle hadde sanket etter som de trengte til mat.</verse><verse id="19">Moses sa til dem: Ingen skal la noe av det bli igjen til neste morgen.</verse><verse id="20">Men de adlød ikke Moses, noen lot noe være igjen til om morgenen. Da kom det makk i det, og det luktet vondt. Og Moses ble vred på dem.</verse><verse id="21">Siden sanket de hver morgen etter som hver trengte. Men når solen brente hett, smeltet det.</verse><verse id="22">Den sjette dagen sanket de dobbelt så mye brød, to omer for hver. Alle folkets høvdinger kom og meldte dette til Moses.</verse><verse id="23">Da sa han til dem: Det er det Herren har sagt. I morgen er det sabbat, hellig sabbat for Herren. Bak nå det dere vil bake, og kok det dere vil koke! Men alt det som blir til overs, skal dere legge til side og gjemme til i morgen.</verse><verse id="24">Så lot de det ligge til om morgenen, som Moses hadde befalt. Da luktet det ikke vondt, og det kom heller ikke makk i det.</verse><verse id="25">Moses sa: Et det i dag! For i dag er det sabbat for Herren, i dag finner dere ikke noe på marken.</verse><verse id="26">Seks dager skal dere sanke det, men på den sjuende dagen er det sabbat, da finnes ingenting.</verse><verse id="27">Likevel gikk noen av folket ut den sjuende dagen for å sanke, men de fant ikke noe.</verse><verse id="28">Da sa Herren til Moses: Hvor lenge vil dere nekte å holde mine bud og mine lover?</verse><verse id="29">Se! Herren har gitt dere sabbaten. Derfor gir han dere på den sjette dagen brød for to dager. Bli hjemme, hver hos seg! Ingen skal forlate sitt sted den sjuende dagen.</verse><verse id="30">Så hvilte folket på den sjuende dagen.</verse><verse id="31">Israelittene kalte det manna*. Det liknet korianderfrø og var hvitt, og det smakte som honningkake.</verse><verse id="32">Moses sa: Så har Herren befalt: Fyll en omer med manna og gjem den for deres etterkommere, så de kan se det brødet jeg ga dere å ete i ørkenen da jeg førte dere ut av landet Egypt.</verse><verse id="33">Så sa Moses til Aron: Ta en krukke og legg i den en full omer manna. Sett den ned for Herrens åsyn, den skal gjemmes for deres etterkommere.</verse><verse id="34">Som Herren hadde befalt Moses, slik satte Aron krukken ned foran Vitnesbyrdet* til å gjemmes.</verse><verse id="35">Israels barn åt manna i førti år, til de kom til bebodd land. De åt manna helt til de kom til grensen av Kana’ans land.</verse><verse id="36">En omer er tiendedelen av en efa.</verse></chapter><chapter id="17"><verse id="1">Så dro hele Israels barns menighet fra ørkenen Sin i dagsreiser etter Herrens befaling. De slo leir i Refidim. Der hadde folket ikke vann å drikke.</verse><verse id="2">Derfor trettet folket med Moses og sa: Gi oss vann, så vi får drikke! Moses svarte dem: Hvorfor tretter dere med meg? Hvorfor frister dere Herren?</verse><verse id="3">Men folket tørstet etter vann, de knurret mot Moses og sa: Hvorfor har du ført oss opp fra Egypt for å la oss og barna våre og buskapen vår dø av tørst?</verse><verse id="4">Da ropte Moses til Herren og sa: Hva skal jeg gjøre med dette folket? Det er ikke langt fra at de steiner meg!</verse><verse id="5">Herren sa til Moses: Gå fram foran folket og ta med deg noen av Israels eldste. Din stav, som du slo i elven med, ta den i hånden og gå!</verse><verse id="6">Se, jeg vil stå der foran deg på klippen ved Horeb. Du skal slå på klippen, og det skal flyte vann ut av den, så folket får drikke. Og Moses gjorde så mens Israels eldste så på.</verse><verse id="7">Han kalte stedet Massa* og Meriba**, fordi Israels barn trettet med ham, og fordi de fristet Herren og sa: Er Herren iblant oss eller ikke?</verse><verse id="8">Så kom Amalek og stred med Israel i Refidim.</verse><verse id="9">Da sa Moses til Josva: Velg oss ut mannskap, dra så av sted og strid mot Amalek! I morgen vil jeg stå øverst på haugen med Guds stav i hånden.</verse><verse id="10">Og Josva gjorde som Moses hadde sagt ham. Han stred mot Amalek. Og Moses, Aron og Hur steg opp øverst på haugen.</verse><verse id="11">Da gikk det slik at så lenge Moses holdt sin hånd løftet, hadde Israel overtaket, men når han lot hånden synke, da fikk Amalek overtaket.</verse><verse id="12">Men da Moses’ hender ble tunge, tok de en stein og la under ham, og han satte seg på den. Og Aron og Hur støttet hans hender, en på hver side. Så holdt hans hender seg støe helt til solen gikk ned.</verse><verse id="13">Og Josva slo Amalek og folkene hans med sverdets egg.</verse><verse id="14">Herren sa til Moses: Skriv dette i boken, så dere husker, og prent det i Josvas ører! For jeg vil helt utslette minnet om Amalek over hele jorden.</verse><verse id="15">Så bygde Moses et alter og kalte det: Herren er mitt banner.</verse><verse id="16">Og han sa: En hånd er utrakt fra Herrens trone! Herren skal stride mot Amalek fra slekt til slekt.</verse></chapter><chapter id="18"><verse id="1">Jetro, presten i Midian, Moses’ svigerfar, fikk høre alt det Gud hadde gjort for Moses og for sitt folk Israel, hvordan Herren hadde ført Israel ut av Egypt.</verse><verse id="2">Da tok Jetro, Moses’ svigerfar, med seg Sippora, Moses’ kone, som Moses før hadde sendt hjem,</verse><verse id="3">og hennes to sønner. Den ene hette Gersjom, for Moses hadde sagt: Jeg er blitt gjest i et fremmed land.</verse><verse id="4">Den andre hette Elieser*, for han hadde sagt: Min fars Gud var min hjelp og fridde meg fra faraos sverd.</verse><verse id="5">Jetro, Moses’ svigerfar, kom med hans sønner og hans kone. Han kom til ham i ørkenen, der hvor Moses hadde slått leir, ved Guds berg.</verse><verse id="6">Og han sendte bud til Moses og sa: Jeg, din svigerfar Jetro, kommer til deg med din kone og hennes to sønner.</verse><verse id="7">Da gikk Moses sin svigerfar i møte, bøyde seg for ham og kysset ham. De spurte hverandre hvordan det sto til. Så gikk de inn i teltet.</verse><verse id="8">Moses fortalte sin svigerfar om alt det Herren hadde gjort med farao og med egypterne for Israels skyld, og om alle de vanskeligheter de hadde hatt på veien, og hvordan Herren hadde hjulpet dem.</verse><verse id="9">Jetro ble glad over alt det gode Herren hadde gjort mot Israel, at han hadde befridd dem fra egypternes hånd.</verse><verse id="10">Og Jetro sa: Lovet være Herren som frelste dere av egypternes hånd og av faraos hånd - han som fridde folket av egypternes hånd!</verse><verse id="11">Nå vet jeg at Herren er større enn alle guder. For det har han bevist overfor dem som behandlet dette folket overmodig.</verse><verse id="12">Og Jetro, Moses’ svigerfar, ofret brennoffer og slaktoffer til Gud. Aron og alle Israels eldste kom og holdt måltid med Moses’ svigerfar for Guds åsyn.</verse><verse id="13">Neste dag satt Moses og skiftet rett mellom folket, de sto omkring Moses fra morgen til kveld.</verse><verse id="14">Da Moses’ svigerfar så hvor meget han hadde å gjøre for folket, sa han: Hva er dette for et arbeid du legger på deg for folket? Hvorfor sitter du alene og dømmer mens folket står omkring deg fra morgen til kveld?</verse><verse id="15">Moses svarte da sin svigerfar: Folket kommer til meg for å søke råd og hjelp hos Gud.</verse><verse id="16">Når de har en sak, da kommer de til meg, og jeg skifter rett mellom dem og lærer dem Guds bud og lover.</verse><verse id="17">Da sa Moses’ svigerfar til ham: Det er ikke klokt det du gjør her.</verse><verse id="18">Du må jo bli altfor trett, både du og dette folket som er med deg. For dette arbeidet er for tungt for deg, du makter ikke å gjøre det alene.</verse><verse id="19">Men hør nå på meg! Jeg vil gi deg et råd, og Gud skal være med deg. Tre du fram for Gud på folkets vegne og legg sakene deres fram for ham.</verse><verse id="20">Forklar budene og lovene for dem. Lær dem den veien de skal vandre og den gjerningen de skal gjøre.</verse><verse id="21">Velg deg så ut dyktige menn av hele folket, menn som frykter Gud, troverdige menn, som hater urettferdig vinning. Sett dem til førere over dem, noen over tusen, noen over hundre, noen over femti og noen over ti!</verse><verse id="22">De skal skifte rett mellom folket til enhver tid. Hver stor sak skal de komme til deg med, men hver liten sak skal de selv dømme i. Slik letter du byrden for deg selv, og de bærer den sammen med deg.</verse><verse id="23">Dersom du gjør dette, og Gud pålegger deg det, da vil du kunne holde ut. Da vil også alt folket her kunne gå hjem i fred.</verse><verse id="24">Moses hørte på sin svigerfar og gjorde alt det han sa.</verse><verse id="25">Han valgte ut dyktige menn av hele Israel og satte dem til høvdinger over folket, noen til førere over tusen, noen over hundre, noen over femti og noen over ti.</verse><verse id="26">De skiftet rett mellom folket til enhver tid. Hver vanskelig sak kom de til Moses med, men i hver liten sak dømte de selv.</verse><verse id="27">Så tok Moses avskjed med sin svigerfar, og han dro hjem til sitt eget land.</verse></chapter><chapter id="19"><verse id="1">På tremånedersdagen etter at Israels barn var dratt ut av landet Egypt, kom de til Sinai ørken.</verse><verse id="2">De brøt opp fra Refidim og kom til Sinai ørken og slo leir i ørkenen. Israel leiret seg der midt imot fjellet.</verse><verse id="3">Så steg Moses opp til Gud. Og Herren ropte til ham fra fjellet og sa: Så skal du si til Jakobs hus og kunngjøre for Israels barn:</verse><verse id="4">Dere har selv sett hva jeg har gjort med egypterne, og hvordan jeg bar dere på ørnevinger og brakte dere til meg.</verse><verse id="5">Dersom dere nå virkelig vil høre min røst og holde min pakt, da skal dere være min eiendom fremfor alle folk - for hele jorden er min.</verse><verse id="6">Dere skal være et kongerike av prester for meg og et hellig folk. Dette er de ordene du skal tale til Israels barn.</verse><verse id="7">Da Moses kom tilbake, kalte han til seg folkets eldste og bar fram for dem alle disse ordene som Herren hadde pålagt ham.</verse><verse id="8">Da svarte hele folket, alle sammen: Alt det Herren har sagt, vil vi gjøre. Og Moses bar folkets ord tilbake til Herren.</verse><verse id="9">Da sa Herren til Moses: Se, jeg vil komme til deg i en tett sky, så folket kan høre når jeg taler med deg, og alltid tro på deg. - Og Moses bar folkets ord fram for Herren.</verse><verse id="10">Og Herren sa til Moses: Gå til folket og hellige dem i dag og i morgen. La dem vaske sine klær.</verse><verse id="11">På den tredje dagen skal de holde seg rede, for på den tredje dagen skal Herren stige ned på Sinai berg for hele folkets øyne.</verse><verse id="12">Du skal avmerke en grense for folket rundt omkring, og si: Ta dere i vare for å stige opp på fjellet eller røre ved dets fot! Hver den som rører ved fjellet, skal visselig lide døden.</verse><verse id="13">Ingen hånd skal røre ved ham, han skal steines eller gjennombores med piler. Enten det er dyr eller mennesker, skal de ikke leve. - Når jubelhornet lyder med lange toner, da skal de stige opp på fjellet.</verse><verse id="14">Så gikk Moses ned fra fjellet til folket. Han helliget folket, og de vasket sine klær.</verse><verse id="15">Og han sa til folket: Hold dere rede den tredje dagen, kom ikke nær noen kvinne.</verse><verse id="16">Så skjedde det på den tredje dagen da morgenen brøt fram, da tok det til å tordne og lyne. En tung sky la seg over fjellet, og det hørtes en meget kraftig lyd fra horn. Da skalv alt folket i leiren.</verse><verse id="17">Men Moses førte folket ut av leiren til møte med Gud, og de stilte seg nedenfor fjellet.</verse><verse id="18">Hele Sinai berg sto i røk, fordi Herren var steget ned på det i ild. Røken steg opp som av en smelteovn, og hele fjellet skalv.</verse><verse id="19">Hornets tone økte i styrke og ble stadig sterkere. Moses talte, og Gud svarte ham med høy røst.</verse><verse id="20">Og Herren steg ned på Sinai berg, på toppen av fjellet. Så kalte Herren Moses opp på toppen av fjellet, og Moses steg opp.</verse><verse id="21">Og Herren sa til Moses: Stig ned og advar folket, så de ikke trenger seg fram til Herren for å se ham, for da kommer mange av dem til å falle.</verse><verse id="22">Også prestene, de som trer Herren nær, skal hellige seg, så ikke Herren skal bryte inn blant dem.</verse><verse id="23">Da sa Moses til Herren: Folket kan ikke stige opp på Sinai berg. Du har selv advart oss og sagt at vi skulle avmerke en grense om fjellet og hellige det.</verse><verse id="24">Men Herren sa til ham: Gå ned, og kom så opp igjen, du og Aron! Men prestene og folket må ikke trenge seg fram og stige opp til Herren, for at han ikke skal bryte inn blant dem.</verse><verse id="25">Da steg Moses ned til folket og sa det til dem.</verse></chapter><chapter id="20"><verse id="1">Da talte Gud alle disse ord og sa:</verse><verse id="2">Jeg er Herren din Gud, som førte deg ut av landet Egypt, av trellehuset.</verse><verse id="3">Du skal ikke ha andre guder enn meg.</verse><verse id="4">Du skal ikke tilbe dem og ikke tjene dem. For jeg, Herren din Gud, er en nidkjær Gud, som hjemsøker fedres misgjerninger på barn inntil tredje og fjerde ledd, på dem som hater meg,</verse><verse id="6">og som gjør miskunn gjennom tusen ledd mot dem som elsker meg og holder mine bud.</verse><verse id="7">Du skal ikke misbruke Herren din Guds navn, for Herren vil ikke holde den uskyldig som misbruker hans navn.</verse><verse id="8">Kom hviledagen i hu, så du holder den hellig!</verse><verse id="9">Seks dager skal du arbeide og gjøre all din gjerning.</verse><verse id="10">Men den sjuende dagen er sabbat for Herren din Gud. Da skal du ikke gjøre noe arbeid, verken du selv eller din sønn eller din datter, verken din trell eller din trellkvinne, eller ditt fe eller den fremmede som er hos deg innenfor dine porter.</verse><verse id="11">For på seks dager gjorde Herren himmelen og jorden, havet og alt det som i dem er, og han hvilte på den sjuende dagen. Derfor velsignet Herren sabbatsdagen og helliget den.</verse><verse id="12">Hedre din far og din mor, så dine dager må bli mange i det landet Herren din Gud gir deg.</verse><verse id="13">Du skal ikke slå i hjel.</verse><verse id="14">Du skal ikke bryte ekteskapet.</verse><verse id="15">Du skal ikke stjele.</verse><verse id="16">Du skal ikke si falskt vitnesbyrd mot din neste.</verse><verse id="17">Du skal ikke begjære din nestes hus. Du skal ikke begjære din nestes hustru, hans tjener eller tjenestekvinne, hans okse eller esel eller noe annet som hører din neste til.</verse><verse id="18">Hele folket så røstene og ildtungene og tonen fra horn og fjellet i røk. Og da folket så og hørte dette, skalv de og holdt seg langt borte.</verse><verse id="19">Og de sa til Moses: Tal du til oss, så vil vi høre. Men la ikke Gud tale til oss, for at vi ikke skal dø!</verse><verse id="20">Da sa Moses til folket: Frykt ikke! Gud er kommet for å prøve dere, og for at frykt for ham skal være over dere, så dere ikke synder.</verse><verse id="21">Så ble folket stående langt borte, men Moses gikk nær til mørket hvor Gud var.</verse><verse id="22">Og Herren sa til Moses: Så skal du si til Israels barn: Dere har sett hvordan jeg talte til dere fra himmelen.</verse><verse id="23">Dere skal ikke gjøre dere noen gud ved siden av meg. Guder av sølv eller guder av gull skal dere ikke lage dere.</verse><verse id="24">Et alter av jord skal du gjøre meg. På det skal du ofre dine brennoffer og dine fredsoffer, ditt småfe og ditt storfe. På hvert sted hvor jeg lar mitt navn minnes, skal jeg komme til deg og velsigne deg.</verse><verse id="25">Men vil du gjøre et alter av stein for meg, da skal du ikke bygge det av hoggen stein. For bruker du din meisel på steinene, så vanhelliger du dem.</verse><verse id="26">Du skal ikke gå opp til mitt alter på trapper, for at ikke din nakenhet skal blottes over det.</verse></chapter><chapter id="21"><verse id="1">Dette er de lover du skal legge fram for dem:</verse><verse id="2">Når du kjøper en hebraisk trell, skal han tjene i seks år. Men i det sjuende året skal han gis fri uten vederlag.</verse><verse id="3">Er han enslig når han kommer, skal han dra enslig bort. Dersom han er en gift mann, da skal hans hustru gå bort med ham.</verse><verse id="4">Dersom hans herre gir ham en hustru, og hun føder ham sønner eller døtre, da skal hustruen og barna høre hennes herre til, og han skal gå enslig bort.</verse><verse id="5">Men dersom trellen sier: Jeg holder av min herre, min hustru og mine barn, jeg vil ikke være fri og gå bort,</verse><verse id="6">da skal hans herre føre ham fram for Gud* og stille ham ved døren eller ved dørstolpen, og hans herre skal stikke en syl gjennom øret hans, og han skal tjene ham for alltid.</verse><verse id="7">Når en mann selger sin datter som trellkvinne, da skal hun ikke gis fri som trellene.</verse><verse id="8">Dersom hun mishager sin herre, som hadde pekt henne ut for seg selv, da skal han la henne kjøpes fri. Han skal ikke ha rett til å selge henne til et fremmed folk, for han har vært troløs mot henne.</verse><verse id="9">Dersom han peker ut henne for sønnen sin, da skal han la henne ha døtres vanlige rett.</verse><verse id="10">Dersom han lar sønnen få en annen hustru ved siden av henne, skal det ikke avkortes noe når det gjelder mat, klær eller ekteskapelig omgang.</verse><verse id="11">Dersom han ikke lar henne få disse tre ting, da skal hun gis fri for intet, uten betaling.</verse><verse id="12">Den som slår en mann så han dør, skal visselig lide døden.</verse><verse id="13">Men hvis han ikke har stått mannen etter livet, men det er Gud som har styrt hans hånd, da vil jeg fastsette et tilfluktssted for ham.</verse><verse id="14">Men om noen med overlegg dreper sin neste med svik, da skal du ta ham, om det så er fra mitt alter: Han skal dø.</verse><verse id="15">Den som slår sin far eller sin mor, skal dø.</verse><verse id="16">Den som stjeler et menneske og selger ham eller holder ham fanget, skal dø.</verse><verse id="17">Den som forbanner sin far eller sin mor, skal dø.</verse><verse id="18">Når menn kommer i trette, og den ene slår den andre med en stein eller med neven, og han ikke dør, men blir sengeliggende -</verse><verse id="19">dersom han da kommer opp igjen og går ute med stokk, da skal den som slo, være fri for straff. Men han skal gi ham vederlag for den tid han har tapt, og sørge for at han blir fullt frisk.</verse><verse id="20">Når en mann slår sin trell eller trellkvinne med en stokk så de dør under hans hånd, da skal han straffes for det.</verse><verse id="21">Men dersom trellen blir i live en eller to dager, skal han ikke straffes, siden han er hans eiendom.</verse><verse id="22">Når menn kommer i slagsmål med hverandre og støter til en svanger kvinne, så hennes barn blir født, men ingen ulykke skjer, da skal den som gjorde det, gi den bot som kvinnens mann pålegger ham. Han skal gi etter dommeres skjønn.</verse><verse id="23">Men dersom det skjer en ulykke, da skal du gi liv for liv,</verse><verse id="24">øye for øye, tann for tann, hånd for hånd, fot for fot,</verse><verse id="25">brent for brent, sår for sår, skramme for skramme.</verse><verse id="26">Når en mann slår sin trell eller trellkvinne i øyet så det blir ødelagt, da skal han til vederlag for øyet gi dem fri.</verse><verse id="27">Slår han ut en tann hos en trell eller trellkvinne, da skal han til vederlag for tannen gi dem fri.</verse><verse id="28">Om en okse stanger en mann eller kvinne så de dør, da skal oksen steines. Kjøttet må ikke etes. Men oksens eier skal være fri for straff.</verse><verse id="29">Men dersom det er en okse som har pleid å stange, og dens eier er advart, men ikke passer på den, og den dreper en mann eller kvinne, da skal oksen steines, og dens eier skal også dø.</verse><verse id="30">Men blir han ilagt bøter, skal han betale så mye i løsepenger for sitt liv som det blir pålagt ham.</verse><verse id="31">Er det en gutt eller pike oksen stanger, skal en også gå fram etter denne lov.</verse><verse id="32">Dersom oksen stanger en trell eller en trellkvinne, da skal eieren gi tretti sekel sølv til deres herre. Og oksen skal steines.</verse><verse id="33">Når en mann lar en brønn stå åpen eller graver en brønn og ikke dekker den til, og det faller en okse eller et esel i den,</verse><verse id="34">da skal brønnens eier godtgjøre det. Han skal gi dyrets eier penger i vederlag, men det døde dyret skal være hans.</verse><verse id="35">Når en manns okse stanger en annen manns okse i hjel, da skal de selge den levende oksen og dele pengene for den. Det døde dyret skal de også dele.</verse><verse id="36">Men er det bevislig at det er en okse som før har pleid å stange, og dens eier ikke passer på den, da skal han gi en annen okse isteden, men det døde dyret skal være hans.</verse></chapter><chapter id="22"><verse id="1">Når noen stjeler en okse eller en sau og slakter eller selger den, da skal han gi fem okser istedenfor oksen og fire sauer istedenfor sauen.</verse><verse id="2">Dersom tyven blir grepet mens han bryter seg inn, og blir slått så han dør, da kommer det ingen blodskyld av det.</verse><verse id="3">Men skjer det etter at solen er gått opp, da blir det blodskyld av det. Tyven skal gi full bot. Har han ingen ting, skal han selges til vederlag for det han har stjålet.</verse><verse id="4">Dersom det han har stjålet, finnes levende hos ham, enten det er en okse eller et esel eller en sau, da skal han gi dobbelt igjen.</verse><verse id="5">Når noen lar sitt fe beite på sin åker eller i sin vingård, og han slipper det løs så det kommer til å beite på en annens åker, da skal han gi i vederlag det beste på sin åker og det beste i sin vingård.</verse><verse id="6">Når ild bryter løs og fatter i tornehekker, og kornbånd eller det stående kornet eller hele åkeren brenner opp, da skal den som tente ilden, gi fullt vederlag.</verse><verse id="7">Når noen gir sin neste penger eller gods for at han skal gjemme det, og det blir stjålet fra mannens hus, da skal tyven, om han blir funnet, gi dobbelt igjen.</verse><verse id="8">Men blir tyven ikke funnet, da skal husets eier føres fram for Gud, for at det kan bli avgjort om han har forgrepet seg på sin nestes eiendom, eller om han ikke har gjort det.</verse><verse id="9">Dersom noen på urett vis har tilrevet seg andres eiendom, enten det er en okse eller et esel eller en sau eller klær eller i det hele tatt noe som er kommet bort, og så en sier: Her er det! - da skal saken mellom de to komme fram for Gud. Den som Gud dømmer skyldig, han skal gi sin neste dobbelt igjen.</verse><verse id="10">Når noen gir sin neste et esel eller en okse eller en sau, eller i det hele tatt noe husdyr å ta vare på, og det dør eller kommer til skade eller røves uten at noen ser det,</verse><verse id="11">da skal ed ved Herren skille mellom dem og avgjøre om han ikke har forgrepet seg på sin nestes eiendom. Eieren skal ta eden for god, og den andre skal ikke gi noe vederlag.</verse><verse id="12">Men blir det stjålet fra ham, da skal han gi dets eier vederlag.</verse><verse id="13">Blir det revet i hjel, da skal han føre det fram til bevis. Han skal ikke gi vederlag for det som er revet i hjel.</verse><verse id="14">Når noen låner et dyr av sin neste, og det kommer til skade eller dør, og dyrets eier ikke er til stede, da skal låntakeren gi full bot.</verse><verse id="15">Men dersom eieren er til stede, da skal han ikke gi vederlag. Dersom det er leid, da skal leiesummen være vederlag.</verse><verse id="16">Om noen forfører en jomfru som ikke er forlovet, og ligger hos henne, da skal han gi festegave for henne og ta henne til hustru.</verse><verse id="17">Dersom faren ikke vil la ham få henne, da skal han gi så meget i pengebøter som en pleier å gi i festegave for en jomfru.</verse><verse id="18">En trollkvinne skal du ikke la leve.</verse><verse id="19">Hver den som blander seg med fe, skal visselig lide døden.</verse><verse id="20">Den som ofrer til avgudene og ikke til Herren alene, skal være forbannet.</verse><verse id="21">En fremmed skal du ikke plage og ikke undertrykke, for dere har selv vært fremmede i landet Egypt.</verse><verse id="22">Dere skal ikke plage noen enke eller farløs.</verse><verse id="23">Dersom du plager dem, og de roper til meg, skal jeg sannelig høre deres rop,</verse><verse id="24">og min vrede skal bli opptent, og jeg skal slå dere i hjel med sverdet. Deres hustruer skal bli enker og deres barn farløse.</verse><verse id="25">Dersom du låner penger til noen av mitt folk, til den fattige som bor hos deg, da skal du ikke gå fram som en ågerkar mot ham. Dere skal ikke kreve renter av ham.</verse><verse id="26">Dersom du tar din nestes kappe i pant, skal du gi ham den igjen før solen går ned,</verse><verse id="27">for den er det eneste han har, det er den han skal kle kroppen med, hva skal han ellers ligge i? Og når han roper til meg, vil jeg høre, for jeg er barmhjertig.</verse><verse id="28">Gud skal du ikke spotte, og en høvding blant ditt folk skal du ikke forbanne.</verse><verse id="29">Vent ikke med å gi meg av alt det som fyller din låve og som flyter fra din vinpresse. Den førstefødte av dine sønner skal du gi meg.</verse><verse id="30">Det samme skal du gjøre med ditt storfe og ditt småfe. Sju dager skal det være hos moren. Den åttende dagen skal du gi meg det.</verse><verse id="31">Dere skal være hellige mennesker for meg. Dere skal ikke ete kjøtt av ihjelrevne dyr som dere finner på marken, det skal dere kaste for hundene.</verse></chapter><chapter id="23"><verse id="1">Du skal ikke utbre falskt rykte. Du skal ikke gjøre felles sak med den ugudelige, så du blir et urettferdig vitne.</verse><verse id="2">Du skal ikke følge mengden i det som er ondt. Og du skal ikke vitne slik i en rettssak at du bøyer deg etter mengden og gjør rett til urett.</verse><verse id="3">Heller ikke fattig manns sak skal du pynte på.</verse><verse id="4">Når du treffer din fiendes okse eller hans esel som har gått seg vill, da skal du føre dem tilbake til ham.</verse><verse id="5">Når du ser din fiendes esel ligge under sin byrde, da vokt deg for å gå fra ham. Du skal hjelpe ham med å lesse av.</verse><verse id="6">Du skal ikke i noen sak bøye retten for den fattige som bor hos deg.</verse><verse id="7">Du skal holde deg langt borte fra en falsk sak og ikke hjelpe til at den uskyldige og rettferdige mister livet. For jeg dømmer ikke en skyldig å være uskyldig.</verse><verse id="8">Du skal ikke ta imot gave, for bestikkelse gjør den seende blind og ødelegger saken for dem som har rett.</verse><verse id="9">En fremmed skal du ikke undertrykke. Dere vet jo hvordan den fremmede er til mote, dere var selv fremmede i landet Egypt.</verse><verse id="10">Seks år skal du tilså ditt land og høste grøden,</verse><verse id="11">men i det sjuende året skal du la det hvile og ligge, så de fattige blant ditt folk kan ete av det. Og det de lar ligge, kan markens dyr ete. Det samme skal du gjøre med din vingård og dine oljetrær.</verse><verse id="12">Seks dager skal du gjøre din gjerning, men på den sjuende dagen skal du hvile, slik at din okse og ditt esel kan ha ro, og din trellkvinnes sønn og den fremmede får hvile seg ut.</verse><verse id="13">I alt det jeg har sagt dere, skal dere ta dere i vare. Andre guders navn skal dere ikke nevne, slikt skal ikke høres av din munn.</verse><verse id="14">Tre ganger om året skal du holde høytid for meg.</verse><verse id="15">De usyrede brøds høytid skal du holde: Sju dager skal du ete usyret brød, slik som jeg har befalt deg, til fastsatt tid i måneden abib, for i den dro du ut av Egypt. Og ingen skal vise seg tomhendt for mitt åsyn.</verse><verse id="16">Likeså kornhøstens høytid, når førstegrøden faller av ditt arbeid, av det som du sår på marken. Og frukthøstens høytid ved årets utgang, når du samler inn frukten av ditt arbeid på marken.</verse><verse id="17">Tre ganger om året skal alle menn blant dere møte fram for Herren Herrens åsyn.</verse><verse id="18">Du skal ikke ofre blodet av mitt slaktoffer sammen med syret brød, og det fete av mitt høytidsoffer skal ikke bli liggende natten over til om morgenen.</verse><verse id="19">Det første av din jords førstegrøde skal du bære til Herren din Guds hus. Du skal ikke koke et kje i dets mors melk*.</verse><verse id="20">Se, jeg sender en engel foran deg, for å vokte deg på veien og for å føre deg til det stedet jeg har gjort i stand.</verse><verse id="21">Ta deg i vare for ham og hør på hans røst. Vær ikke gjenstridig mot ham! Han skal ikke bære over med deres overtredelser, for mitt navn er i ham.</verse><verse id="22">Men dersom du lyder hans røst og gjør alt det jeg sier, da vil jeg være en fiende av dine fiender og en motstander av dine motstandere.</verse><verse id="23">For min engel skal gå foran deg og føre deg fram til det landet hvor amorittene og hetittene og ferisittene og kana’aneerne og hevittene og jebusittene bor, og jeg vil tilintetgjøre dem.</verse><verse id="24">Du skal ikke tilbe deres guder eller tjene dem. Du skal ikke gjøre det som de gjør. Men du skal rive ned deres avgudsbilder og slå deres steinstøtter i stykker.</verse><verse id="25">Dere skal tjene Herren deres Gud, og han skal velsigne ditt brød og ditt vann. Og jeg vil holde sykdom borte fra deg.</verse><verse id="26">Det skal ikke være noen kvinne i ditt land som føder i utide eller er ufruktbar. Dine dagers tall vil jeg gjøre fullt.</verse><verse id="27">Redsel for meg vil jeg sende foran deg og forvirre alle de folkene du kommer til. Og jeg vil la alle dine fiender flykte for deg.</verse><verse id="28">Jeg vil sende vepser foran deg. De skal jage hevittene, kana’aneerne og hetittene bort fra deg.</verse><verse id="29">Jeg vil ikke jage dem bort fra deg på ett år, for at ikke landet skal bli øde og de ville dyr bli for mange for deg.</verse><verse id="30">Litt etter litt vil jeg jage dem bort fra deg, inntil du blir så stort et folk at du kan ta landet i eie.</verse><verse id="31">Jeg vil la ditt lands grenser gå fra Rødehavet til filistrenes hav*, og fra ørkenen til elven**. For landets innbyggere vil jeg gi i deres hånd, du skal jage dem bort fra deg.</verse><verse id="32">Du skal ikke gjøre noen pakt med dem eller med deres guder.</verse><verse id="33">De skal ikke bo i ditt land, for at de ikke skal forføre deg til å synde mot meg. For da ville du tjene deres guder, og det ville bli en snare for deg.</verse></chapter><chapter id="24"><verse id="1">Til Moses sa han: Stig opp til Herren, du og Aron, Nadab og Abihu og sytti av Israels eldste. Og dere skal tilbe på avstand.</verse><verse id="2">Bare Moses skal komme nær til Herren. De andre skal ikke gå nær til, og folket skal ikke stige opp med ham.</verse><verse id="3">Så kom Moses og forkynte folket alle Herrens ord og alle lovene. Og hele folket svarte med én røst: Alle de ordene Herren har talt, vil vi holde oss etter.</verse><verse id="4">Så skrev Moses opp alle Herrens ord. Han sto tidlig opp om morgenen og bygde et alter nedenfor fjellet og reiste tolv støtter for de tolv Israels stammer.</verse><verse id="5">Siden sendte han noen unge menn av Israel dit. De bar fram brennoffer og ofret slaktoffer av okser til fredsoffer for Herren.</verse><verse id="6">Og Moses tok halvdelen av blodet og helte det ut i skåler, og halvdelen av blodet stenket han på alteret.</verse><verse id="7">Så tok han paktens bok og leste den opp for folket. Og de sa: Alt det Herren har sagt, vil vi gjøre og lyde.</verse><verse id="8">Da tok Moses blodet og stenket det på folket, og han sa: Se, dette er paktens blod, den pakten som Herren oppretter med dere på alle disse ord.</verse><verse id="9">Så steg Moses og Aron, Nadab og Abihu og sytti av Israels eldste dit opp.</verse><verse id="10">Og de så Israels Gud. Under hans føtter var det likesom et gulv av gjennomsiktig safirstein, klart som selve himmelen.</verse><verse id="11">Han løftet ikke sin hånd mot de fremste av Israels barn, men de skuet Gud og åt og drakk.</verse><verse id="12">Og Herren sa til Moses: Stig opp til meg på fjellet og bli der! Så vil jeg gi deg steintavler og loven og budet, som jeg har skrevet opp for å veilede dem.</verse><verse id="13">Da gikk Moses av sted med sin tjener Josva. Og Moses gikk opp på Guds berg.</verse><verse id="14">Og han sa til de eldste: Bli her til vi kommer tilbake til dere. Aron og Hur er jo hos dere. Den som har en rettssak, kan gå til dem!</verse><verse id="15">Så steg Moses opp på fjellet, og skyen skjulte fjellet.</verse><verse id="16">Og Herrens herlighet hvilte på Sinai berg. Skyen skjulte det i seks dager. Den sjuende dagen kalte han på Moses midt ut av skyen.</verse><verse id="17">Synet av Herrens herlighet var for Israels barns øyne som en fortærende ild på toppen av fjellet.</verse><verse id="18">Og Moses gikk midt inn i skyen og steg opp på fjellet. Og Moses var på fjellet i førti dager og førti netter.</verse></chapter><chapter id="25"><verse id="1">Herren talte til Moses og sa:</verse><verse id="2">Si til Israels barn at de skal komme med en gave til meg. Fra hver mann som har hjertelag til det, skal dere ta imot gaven til meg.</verse><verse id="3">Og dette er den gaven dere skal ta imot av dem: gull og sølv og kobber</verse><verse id="4">og blå og purpurrød og karmosinrød ull og fint lin og geitehår</verse><verse id="5">og rødfargede værskinn og takasskinn* og akasietre,</verse><verse id="6">olje til lysestaken, krydder til salvingsoljen og til den velluktende røkelsen,</verse><verse id="7">onyks-steiner og andre edelsteiner til å sette på efoden* og brystduken.</verse><verse id="8">La dem bygge en helligdom for meg, og jeg vil bo midt iblant dem.</verse><verse id="9">Tabernaklet og alt som hører til det, skal dere i alle måter lage etter det bildet jeg vil vise deg.</verse><verse id="10">De skal lage en ark* av akasietre, to og en halv alen lang og halvannen alen bred og halvannen alen høy.</verse><verse id="11">Den skal du kle med rent gull, både innvendig og utvendig skal du kle den med gull. Og du skal lage en gullkrans på den rundt omkring.</verse><verse id="12">Du skal støpe fire gullringer og feste dem i de fire føttene på arken, to ringer på den ene siden og to på den andre.</verse><verse id="13">Så skal du lage stenger av akasietre og kle dem med gull.</verse><verse id="14">Og du skal stikke stengene inn i ringene på sidene av arken, så arken kan bæres på dem.</verse><verse id="15">Stengene skal bli i ringene på arken, de må aldri tas ut av dem.</verse><verse id="16">Og i arken skal du legge vitnesbyrdet* som jeg vil gi deg.</verse><verse id="17">Så skal du lage en nådestol* av rent gull. Den skal være to og en halv alen lang og halvannen alen bred.</verse><verse id="18">Du skal lage to kjeruber av gull. I hamret arbeid skal du lage dem og sette dem ved begge endene av nådestolen.</verse><verse id="19">Sett den ene kjeruben ved den ene enden og den andre kjeruben ved den andre enden. Dere skal lage kjerubene i ett med nådestolen, en på hver ende av den.</verse><verse id="20">Kjerubene skal holde vingene utbredt og oppløftet, så de dekker over nådestolen med vingene. Og ansiktene skal vende mot hverandre, mot nådestolen skal kjerubene vende ansiktet.</verse><verse id="21">Så skal du sette nådestolen oppå arken. Og i arken skal du legge vitnesbyrdet som jeg vil gi deg.</verse><verse id="22">Og jeg vil komme sammen med deg der. Fra nådestolen mellom begge kjerubene som er på vitnesbyrdets ark, der vil jeg tale med deg om alt det jeg vil pålegge deg å si til Israels barn.</verse><verse id="23">Så skal du lage et bord av akasietre, to alen langt og en alen bredt og halvannen alen høyt.</verse><verse id="24">Du skal kle det med rent gull og lage en gullkrans på det rundt hele kanten.</verse><verse id="25">Og du skal lage en list rundt bordet, så bred som en hånd, og lage en gullkrans på listen.</verse><verse id="26">Så skal du lage fire gullringer til det og sette ringene i de fire hjørnene på de fire føttene.</verse><verse id="27">Like ved listen skal ringene sitte, de skal være til å stikke stengene i, så en kan bære bordet.</verse><verse id="28">Stengene skal du lage av akasietre og kle dem med gull. Og bordet skal bæres på dem.</verse><verse id="29">Så skal du lage fatene og skålene som hører til bordet, og kannene og begrene som det skal ofres drikkoffer med. Av rent gull skal du lage dem.</verse><verse id="30">Og på bordet skal du alltid legge skuebrød for mitt åsyn.</verse><verse id="31">Så skal du lage en lysestake av rent gull. I hamret arbeid skal lysestaken lages. Både foten på den og stangen, begrene, knoppene og blomstene skal være i ett med den.</verse><verse id="32">Seks armer skal gå ut fra lysestaken, tre armer fra den ene siden og tre fra den andre.</verse><verse id="33">Det skal være tre mandelformede beger på den første armen, med knopp og blomst, og tre mandelformede beger på den andre armen, med knopp og blomst, slik skal det være på alle de seks armene som går ut fra lysestaken.</verse><verse id="34">På selve lysestaken skal det være fire mandelformede beger med knopper og blomster.</verse><verse id="35">Det skal være en knopp under de to første armene på lysestaken, og en knopp under de to neste, og en knopp under de to følgende - en knopp under hvert par av de seks armene på lysestaken.</verse><verse id="36">Både knoppene og armene skal være i ett med den. Alt sammen skal være ett hamret arbeid av rent gull.</verse><verse id="37">Så skal du lage sju lamper til lysestaken. Lampene skal settes opp slik at lyset faller rett fram for den.</verse><verse id="38">Lysesaksene og brettene som hører til, skal være av rent gull.</verse><verse id="39">En talent rent gull skal dere bruke til lysestaken og alle disse redskapene.</verse><verse id="40">Se nå til at du gjør alt etter det bilde som ble vist deg på fjellet!</verse></chapter><chapter id="26"><verse id="1">Tabernaklet skal du lage av ti tepper av fint, tvunnet lingarn og blå og purpurrød og karmosinrød ull. Du skal lage dem med kjeruber på i kunstvevning.</verse><verse id="2">Hvert teppe skal være tjueåtte alen langt og fire alen bredt. Alle teppene skal holde samme mål.</verse><verse id="3">Fem av teppene skal festes sammen, det ene til det andre. Likeså de andre fem teppene.</verse><verse id="4">Og du skal lage hemper av blå ull i kanten på det ene teppet, ytterst der hvor de skal festes sammen. Likeså i kanten på det ytterste teppet, der den andre sammenføyningen skal være.</verse><verse id="5">Femti hemper skal du lage på det ene teppet, og femti hemper skal du lage på det andre teppet, der hvor den andre sammenføyningen skal være. Hempene skal være like mot hverandre, den ene mot den andre.</verse><verse id="6">Og du skal lage femti gullkroker og feste teppene til hverandre med krokene, så tabernaklet blir et sammenhengende telt.</verse><verse id="7">Så skal du lage tepper av geitehår til å dekke over tabernaklet, elleve slike tepper skal du lage.</verse><verse id="8">Hvert teppe skal være tretti alen langt og fire alen bredt. Alle de elleve teppene skal holde samme mål.</verse><verse id="9">Og du skal feste fem av teppene sammen for seg, og seks for seg, og du skal legge det sjette teppet dobbelt på fremsiden av dekket.</verse><verse id="10">Du skal lage femti hemper i kanten av det ene teppet, ytterst der hvor de skal festes sammen. Likeså skal du lage femti hemper i kanten på det andre teppet, der hvor de skal festes sammen.</verse><verse id="11">Og du skal lage femti kobberkroker og hekte krokene inn i hempene. Og du skal feste teppene sammen, så de blir ett dekke.</verse><verse id="12">Men det overskytende av dekketeppene - det halve teppet som er til overs - skal henge ned på baksiden av tabernaklet.</verse><verse id="13">Dekketeppene på hver av sidene er en alen for lange. De skal henge ned på begge sider av tabernaklet for å dekke det.</verse><verse id="14">Over dekket skal du lage et varetak av rødfarget værskinn og over det et varetak av takasskinn.</verse><verse id="15">Plankene til tabernaklet skal du lage av akasietre. De skal reises på ende.</verse><verse id="16">Hver planke skal være ti alen lang og halvannen alen bred.</verse><verse id="17">På hver planke skal det være to tapper, med en tverrlist imellom. Slik skal du gjøre med alle plankene til tabernaklet.</verse><verse id="18">Og av plankene som du skal lage til tabernaklet, skal du reise tjue planker på den siden som vender mot sør.</verse><verse id="19">Og førti fotstykker av sølv skal du lage til å sette under de tjue plankene, to fotstykker under hver planke til å feste begge tappene i.</verse><verse id="20">Likeså skal du til den andre siden av tabernaklet, som vender mot nord, lage tjue planker,</verse><verse id="21">og til dem førti fotstykker av sølv, to fotstykker under hver planke.</verse><verse id="22">Til baksiden av tabernaklet, mot vest, skal du lage seks planker.</verse><verse id="23">Og to planker skal du lage til tabernaklets hjørner på baksiden.</verse><verse id="24">De skal være doble nedenfra og likeledes begge være doble helt opp til den første ringen. Slik skal det være med dem begge. De skal stå i hver sitt hjørne.</verse><verse id="25">Slik blir det åtte planker med sine fotstykker av sølv - seksten fotstykker, to under hver planke.</verse><verse id="26">Så skal du lage tverrstenger av akasietre, fem til plankene på den ene siden av tabernaklet,</verse><verse id="27">og fem til plankene på den andre siden, og fem til plankene på baksiden av tabernaklet, mot vest.</verse><verse id="28">Og den mellomste tverrstangen, den som er midt på plankeveggen, skal gå tvers over fra den ene enden til den andre.</verse><verse id="29">Plankene skal du kle med gull. Og ringene på dem, som tverrstengene skal stikkes inn i, skal du lage av gull. Tverrstengene skal du også kle med gull.</verse><verse id="30">Du skal reise tabernaklet på den rette måten, slik som det ble vist deg på fjellet.</verse><verse id="31">Så skal du lage et forheng av blå og purpurrød og karmosinrød ull og fint, tvunnet lingarn. Det skal lages i kunstvevning med kjeruber på.</verse><verse id="32">Og du skal henge det på fire gullkledde stolper av akasietre som det er gullhaker på, og som står på fire fotstykker av sølv.</verse><verse id="33">Du skal henge forhenget under krokene og føre vitnesbyrdets ark dit og sette den innenfor forhenget. Og forhenget skal være for dere en skillevegg mellom Det hellige og Det aller helligste.</verse><verse id="34">Du skal sette nådestolen oppå vitnesbyrdets ark i Det aller helligste.</verse><verse id="35">Du skal sette bordet utenfor forhenget, og lysestaken midt imot bordet ved den søndre siden av tabernaklet. Bordet skal du sette ved den nordre siden.</verse><verse id="36">Til teltdøren skal du lage et teppe av blå og purpurrød og karmosinrød ull og fint, tvunnet lingarn med brodert arbeid.</verse><verse id="37">Og du skal lage fem stolper av akasietre til teppet og kle dem med gull. Hakene på dem skal være av gull, og du skal støpe fem fotstykker av kobber til dem.</verse></chapter><chapter id="27"><verse id="1">Du skal lage et alter av akasietre. Det skal være fem alen langt og fem alen bredt, firkantet skal alteret være og tre alen høyt.</verse><verse id="2">Og du skal lage et horn på hvert av de fire hjørnene, og hornene skal være i ett med alteret. Og du skal kle alteret med kobber.</verse><verse id="3">Så skal du lage bøttene som asken skal bæres bort i, og ildskuffene og skålene til å stenke blod med, og kjøttgaflene og fyrfatene. Alle disse redskapene skal du lage av kobber.</verse><verse id="4">Til alteret skal du lage et gitter, et nettverk av kobber, og på nettet skal du lage fire kobberringer, en på hvert hjørne.</verse><verse id="5">Gitteret skal settes nederst under listen på alteret, så det rekker til midten på alteret.</verse><verse id="6">Så skal du lage stenger til alteret, stenger av akasietre, og du skal kle dem med kobber.</verse><verse id="7">Stengene skal stikkes inn i ringene, så de er på begge sider av alteret når det blir båret.</verse><verse id="8">Alteret skal du lage av bord. Det skal være hult. Som det ble vist deg på fjellet, slik skal det gjøres.</verse><verse id="9">Så skal du lage en forgård til tabernaklet. På den siden som vender mot sør, skal det være et omheng om forgården av fint, tvunnet lingarn, hundre alen langt på den ene siden.</verse><verse id="10">Til omhenget skal det være tjue stolper med fotstykker av kobber. Hakene på stolpene og stengene til dem skal være av sølv.</verse><verse id="11">Likeså skal det på den nordre langsiden være et omheng, hundre alen langt. Og det skal være tjue stolper til det og til stolpene tjue fotstykker av kobber. Hakene på stolpene og stengene til dem skal være av sølv.</verse><verse id="12">På den ene tverrsiden av forgården, mot vest, skal det være et omheng på femti alen. Det skal være ti stolper til det, og til stolpene ti fotstykker.</verse><verse id="13">På den andre tverrsiden, som vender mot øst, skal forgården også holde femti alen i bredden.</verse><verse id="14">Så skal det være femten alen omheng til den ene kanten med tre stolper og tre fotstykker til dem,</verse><verse id="15">og på den andre kanten femten alen omheng med tre stolper og tre fotstykker til dem.</verse><verse id="16">I porten til forgården skal det være et forheng, tjue alen langt, av blå og purpurrød og karmosinrød ull og fint tvunnet lingarn med kunstsøm, med fire stolper og fire fotstykker til dem.</verse><verse id="17">Alle stolpene omkring forgården skal være bundet sammen med stenger av sølv. Hakene på dem skal være av sølv og fotstykkene under dem av kobber.</verse><verse id="18">Lengden på forgården skal være hundre alen, og bredden overalt femti alen. Omhenget skal være fem alen høyt, og det skal være av fint, tvunnet lingarn. Fotstykkene til det skal være av kobber.</verse><verse id="19">Alle arbeidsredskapene i tabernaklet og alle pluggene, både til tabernaklet og til forgården, skal være av kobber.</verse><verse id="20">Og du skal befale Israels barn at de skal la deg få ren olje av knuste oliven til lysestaken, så lampene alltid kan holdes brennende.</verse><verse id="21">I sammenkomstens telt, utenfor forhenget som henger foran vitnesbyrdet, skal Aron og hans sønner holde lampene i stand fra kveld til morgen for Herrens åsyn. Det skal være en evig gyldig lov for Israels barn, fra slekt til slekt.</verse></chapter><chapter id="28"><verse id="1">Så skal du kalle din bror Aron og hans sønner fram til deg, ut fra Israels sønners flokk. Og du skal innsette dem til prester for meg - Aron og Nadab og Abihu og Eleasar og Itamar, Arons sønner.</verse><verse id="2">Du skal lage hellige klær for Aron, din bror, til ære og til pryd.</verse><verse id="3">Du skal si til alle dem som forstår seg på kunst, alle som jeg har fylt med kunstnerånd, at de skal lage de klærne som Aron skal bære, for at han kan helliges til å tjene meg som prest.</verse><verse id="4">Dette er de klærne som de skal lage: en brystduk og en efod* og en ytterkappe og en rutet kappe, en lue og et belte - hellige klær skal de lage til Aron, din bror, og til hans sønner, så han kan tjene meg som prest.</verse><verse id="5">De skal ta gullet og den blå og den purpurrøde og den karmosinrøde ullen og det fine lingarnet,</verse><verse id="6">og de skal lage efoden av gull, av blå og purpurrød og karmosinrød ull og av fint, tvunnet lingarn. - Kunsthåndverk skal det være.</verse><verse id="7">Den skal ha to skulderstykker som kan festes til hverandre, ett i hver ende, slik at den kan hektes sammen.</verse><verse id="8">Og beltet som hører til og holder den sammen, skal være av samme slags vevning og i ett med den, av gull og av blå og purpurrød og karmosinrød ull og av fint, tvunnet lingarn.</verse><verse id="9">Og du skal ta to onyks-steiner, og på dem skal du gravere inn navnene på Israels barn.</verse><verse id="10">Det skal være seks navn på den ene steinen og de andre seks navnene på den andre, etter alderen.</verse><verse id="11">La navnene på Israels barn bli inngravert på de to steinene, slik som en håndverker graverer i stein og skjærer ut et signet. Og du skal sette dem inn i et flettverk av gull.</verse><verse id="12">Du skal feste begge steinene på efodens skulderstykker, for at de skal minne om Israels barn. Og når Aron står for Herrens åsyn, skal han bære deres navn på begge sine skuldrer for å minne om dem.</verse><verse id="13">Så skal du lage flettverk av gull,</verse><verse id="14">og to kjeder av rent gull. De skal være tvunnet, slik som en tvinner snorer. Disse kjedene skal du feste til flettverkene.</verse><verse id="15">Så skal du lage en domsbrystduk*, - kunsthåndverk skal det være - i samme slags vevning som efoden. Den skal du lage av gull og av blå og purpurrød og karmosinrød ull og av fint, tvunnet lingarn.</verse><verse id="16">Den skal være firkantet og lagt dobbelt, ett spann lang og ett spann bred.</verse><verse id="17">Og på den skal du sette fire rader med innfattede steiner. I én rad skal det være en karneol, en topas og en smaragd, det er den første raden.</verse><verse id="18">I den andre raden skal det være en karfunkel, en safir og en diamant.</verse><verse id="19">I den tredje raden skal det være en hyasint, en agat og en ametyst.</verse><verse id="20">I den fjerde raden skal det være en krysolitt og en onyks og en jaspis. De skal settes inn i et flettverk av gull.</verse><verse id="21">Steinene skal være tolv i tallet, etter navnene på Israels sønner, én for hvert navn. På hver stein skal navnet på en av de tolv stammene være inngravert, som på et signet.</verse><verse id="22">Til brystduken skal du også lage kjeder av rent gull, tvunnet som snorer.</verse><verse id="23">Likeså skal du lage to gullringer til brystduken. Dem skal du sette på hver sitt hjørne.</verse><verse id="24">Du skal feste de to gullkjedene i de to ringene på hjørnene av brystduken.</verse><verse id="25">De to andre endene av de to kjedene skal du feste i de to flettverkene, og så feste dem til efodens skulderstykker på fremsiden.</verse><verse id="26">Så skal du lage to andre gullringer og sette dem på de to andre hjørnene av brystduken på innersiden, den som vender inn mot efoden.</verse><verse id="27">Og du skal lage to gullringer til, og sette dem på efodens to skulderstykker nederst på fremsiden, der hvor den festes sammen, ovenfor beltet på efoden.</verse><verse id="28">Så skal ringene på brystduken bindes til ringene på efoden med en snor av blå ull, så brystduken kommer til å sitte ovenfor efodens belte, slik at den ikke kan skilles fra efoden.</verse><verse id="29">Og når Aron går inn i helligdommen, skal han bære navnene på Israels barn i domsbrystduken på sitt hjerte, slik skal han alltid minne om dem for Herrens åsyn.</verse><verse id="30">I domsbrystduken skal du legge urim og tummim*. De skal ligge ved Arons hjerte når han går inn for Herrens åsyn, så Aron alltid skal bære Israels barns dom på sitt hjerte for Herrens åsyn.</verse><verse id="31">Ytterkappen som hører til efoden, skal du lage helt igjennom av blå ull.</verse><verse id="32">Midt på den skal det være en åpning for hodet, og rundt omkring åpningen skal det være en vevd bord - likesom åpningen på en brynje - for at den ikke skal bli revet i stykker.</verse><verse id="33">På kanten nederst skal du sette granatepler av blå, purpurrød og karmosinrød ull, og blant dem skal det være gullbjeller rundt omkring.</verse><verse id="34">Først skal det være en gullbjelle og et granateple og så igjen en gullbjelle og et granateple. Slik skal det være rundt hele den nederste kanten på ytterkappen.</verse><verse id="35">Aron skal ha den på seg hver gang han gjør tjeneste, så lyden av den kan høres når han går inn i helligdommen for Herrens åsyn, og når han går ut - for at han ikke skal dø.</verse><verse id="36">Så skal du lage en plate av rent gull og gravere inn på den slik som en graverer inn et signet: Helliget Herren.</verse><verse id="37">Du skal feste den til en snor av blå ull, og den skal sitte på luen, på fremsiden av luen skal den sitte.</verse><verse id="38">Over Arons panne skal den sitte, så Aron kan bære den synd som henger ved de hellige ting som Israels barn vier til Herren, alle de hellige gavene de bærer fram. Den skal alltid sitte over hans panne, for at gavene kan finne velbehag for Herrens åsyn.</verse><verse id="39">Så skal du veve en rutet kappe av fint lin og lage en lue av fint lin, og et belte i ekte kunsthåndverk.</verse><verse id="40">Og til Arons sønner skal du lage kapper. Du skal lage belter til dem, og du skal lage høye luer til dem, som skal være til ære og til pryd.</verse><verse id="41">Med dette skal du kle Aron, din bror, og likeså hans sønner. Og du skal salve dem og fylle deres hender* og hellige dem, så de kan tjene meg som prester.</verse><verse id="42">Så skal du lage benklær av lerret for dem, så de kan skjule sin nakenhet. De skal dekke kroppen deres fra hoftene ned på lårene.</verse><verse id="43">Dem skal Aron og hans sønner ha på seg når de går inn i sammenkomstens telt, eller når de trer fram til alteret for å gjøre tjeneste i helligdommen, så de ikke skal føre skyld over seg og dø. Dette skal være en evig lov for ham og hans ætt etter ham.</verse></chapter><chapter id="29"><verse id="1">Dette skal du gjøre med dem for å hellige dem til å tjene meg som prester: Ta en ung okse og to værer som er uten lyte,</verse><verse id="2">og usyret brød og usyrede kaker med olje i, og usyrede, tynne brødleiver, smurt med olje. Av fint hvetemel skal du lage dem.</verse><verse id="3">Og du skal legge dem i en kurv og bære dem fram i kurven, og lede fram oksen og de to værene.</verse><verse id="4">Så skal du føre Aron og hans sønner fram til inngangen til sammenkomstens telt, og du skal vaske dem med vann.</verse><verse id="5">Du skal ta klærne og kle Aron i kappen og ytterkappen som hører til efoden*, og efoden og brystduken og binde efodens belte om ham</verse><verse id="6">og sette luen på hans hode og feste det hellige hodesmykket på luen.</verse><verse id="7">Og du skal ta salvingsoljen og helle ut over hans hode og salve ham.</verse><verse id="8">Så skal du føre hans sønner fram og kle dem i kappen,</verse><verse id="9">spenne beltet om dem - både om Aron og hans sønner - og binde de høye luene på dem. Og de skal ha prestedømmet som en evig rett. Så skal du fylle Arons hånd og hans sønners hånd*.</verse><verse id="10">Du skal lede oksen fram foran sammenkomstens telt, og Aron og hans sønner skal legge sine hender på oksens hode.</verse><verse id="11">Og du skal slakte oksen for Herrens åsyn ved inngangen til sammenkomstens telt.</verse><verse id="12">Så skal du ta av oksens blod og stryke på alterhornene med din finger. Resten av blodet skal du helle ut ved alterets fot.</verse><verse id="13">Du skal ta alt fettet som dekker innvollene, den store leverlappen og begge nyrene med fettet som er på dem, og du skal brenne det på alteret.</verse><verse id="14">Men kjøttet av oksen og huden og mageinnholdet skal du brenne opp med ild utenfor leiren - det er et syndoffer.</verse><verse id="15">Så skal du ta den ene væren, og Aron og hans sønner skal legge sine hender på værens hode.</verse><verse id="16">Og du skal slakte væren og ta blodet og stenke rundt om på alteret.</verse><verse id="17">Men væren selv skal du skjære opp i stykker. Du skal vaske innvollene og føttene og legge dem oppå stykkene og hodet.</verse><verse id="18">Og du skal brenne hele væren på alteret - det er et brennoffer for Herren, en velbehagelig duft. Det er et ildoffer for Herren.</verse><verse id="19">Så skal du ta den andre væren, og Aron og hans sønner skal legge sine hender på dens hode.</verse><verse id="20">Og du skal slakte væren og ta av blodet og stryke på den høyre ørelappen på Aron og hans sønner, og på tommelfingeren på deres høyre hånd, og på stortåen på deres høyre fot. Resten av blodet skal du stenke rundt om på alteret.</verse><verse id="21">Du skal ta av blodet som er på alteret, og av salvingsoljen og stenke på Aron og på hans klær, og likeså på hans sønner og på deres klær. Så blir han hellig, han selv og hans klær, og likeså hans sønner og deres klær.</verse><verse id="22">Og du skal ta de fete delene på væren, både fetthalen og fettet som dekker innvollene, den store leverlappen og begge nyrene og fettet på dem og det høyre låret, for dette er innvielsesværen.</verse><verse id="23">Ta så et rundt brød og en oljekake og en tynn brødleiv fra kurven med usyret brød som står for Herrens åsyn.</verse><verse id="24">Alt dette skal du legge i hendene til Aron og hans sønner, og du skal svinge det for Herrens åsyn.</verse><verse id="25">Så skal du ta det av deres hånd og brenne det på alteret sammen med brennofferet til en velbehagelig duft for Herrens åsyn. Det er et ildoffer for Herren.</verse><verse id="26">Deretter skal du ta brystet av Arons innvielsesvær og svinge det for Herrens åsyn, det skal være din del.</verse><verse id="27">Og du skal hellige svingebrystet og løftelåret - det som svinges og det som løftes av Arons og hans sønners innvielsesvær.</verse><verse id="28">Dette skal være en rettighet for Aron og hans sønner hos Israels barn til evig tid. For det er en gave, en gave som Israels barn skal gi av sine fredsoffer, en gave fra dem til Herren.</verse><verse id="29">De hellige klær som Aron har, skal hans sønner ha etter ham. Dem skal de ha på når de blir salvet og viet til prester.</verse><verse id="30">I sju dager skal den av hans sønner som blir prest i hans sted, bære disse klærne - han som skal gå inn i sammenkomstens telt for å gjøre tjeneste i helligdommen.</verse><verse id="31">Så skal du ta innvielsesværen og koke kjøttet på et hellig sted.</verse><verse id="32">Og Aron og hans sønner skal ete kjøttet av væren og brødet som er i kurven, ved inngangen til sammenkomstens telt.</verse><verse id="33">De skal ete dette soningsofferet, det som bæres fram når de innvies til prester og helliges. Men en uinnviet skal ikke ete av det, for det er hellig.</verse><verse id="34">Dersom det blir noe til overs av innvielseskjøttet eller av brødet til om morgenen, da skal du brenne opp det som er til overs. Det skal ikke etes, for det er hellig.</verse><verse id="35">Slik skal du gjøre med Aron og hans sønner, i ett og alt slik som jeg har befalt deg. Sju dager skal deres innvielse vare.</verse><verse id="36">Du skal hver dag ofre en okse som syndoffer til soning. Og du skal rense alteret fra synd idet du gjør soning for det. Og du skal salve det for å hellige det.</verse><verse id="37">I sju dager skal du gjøre soning for alteret og hellige det, og da skal alteret være høyhellig. Hver den som rører ved alteret, blir hellig.</verse><verse id="38">Dette er det du alltid skal ofre på alteret: Hver dag to årsgamle lam.</verse><verse id="39">Det ene lammet skal du ofre om morgenen, og det andre lammet skal du ofre mellom de to aftenstundene.</verse><verse id="40">Sammen med det første lammet skal du ofre tiendedelen av en efa fint mel, blandet med fjerdedelen av en hin olje av knuste oliven, og til drikkofferet fjerdedelen av en hin vin.</verse><verse id="41">Det andre lammet skal du ofre mellom de to aftenstundene. Med det samme matofferet som om morgenen, og med det samme drikkofferet skal du ofre det. Det skal være til en velbehagelig duft, et ildoffer for Herren.</verse><verse id="42">Dette skal være et stadig brennoffer hos deres etterkommere. Det skal bæres fram for Herrens åsyn ved inngangen til sammenkomstens telt, der hvor jeg vil komme sammen med dere for å tale til dere.</verse><verse id="43">Der vil jeg komme sammen med Israels barn, og teltet skal helliges ved min herlighet.</verse><verse id="44">Jeg vil hellige sammenkomstens telt og alteret, og Aron og hans sønner vil jeg hellige til å tjene meg som prester.</verse><verse id="45">Jeg vil bo midt iblant Israels barn, og jeg vil være deres Gud.</verse><verse id="46">Og de skal kjenne at jeg er Herren deres Gud, som førte dem ut av landet Egypt for å bo midt iblant dem. Jeg er Herren deres Gud.</verse></chapter><chapter id="30"><verse id="1">Så skal du lage et alter til å brenne røkelse på. Av akasietre skal du lage det.</verse><verse id="2">Det skal være en alen langt og en alen bredt, firkantet, og to alen høyt. Hornene på det skal være i ett med alteret.</verse><verse id="3">Du skal kle det med rent gull både ovenpå og på sidene rundt omkring og på hornene. Og du skal lage en gullkrans på det rundt omkring.</verse><verse id="4">Du skal lage to gullringer til det og sette dem nedenfor kransen. På begge sider av alteret skal du sette dem, to på hver side. De skal være til å stikke stenger i, så alteret kan bæres med dem.</verse><verse id="5">Stengene skal du lage av akasietre og kle dem med gull.</verse><verse id="6">Du skal sette alteret foran forhenget som henger foran vitnesbyrdets ark, foran nådestolen som er over vitnesbyrdet, der hvor jeg vil komme sammen med deg.</verse><verse id="7">Og Aron skal brenne velluktende røkelse på alteret. Hver morgen når han steller lampene, skal han brenne den.</verse><verse id="8">Og når han setter lampene opp mellom de to aftenstundene, skal han også brenne røkelse. Det skal være et stadig røkoffer for Herrens åsyn hos deres etterkommere.</verse><verse id="9">Dere skal ikke ofre fremmed røkelse på alteret. Dere skal heller ikke ofre brennoffer eller matoffer der, og dere skal ikke helle ut drikkoffer på det.</verse><verse id="10">Én gang om året skal Aron gjøre soning på alterhornene. Med blodet av soningssyndofferet skal han én gang om året gjøre soning på det, slekt etter slekt. Det er høyhellig for Herren.</verse><verse id="11">Og Herren talte til Moses og sa:</verse><verse id="12">Når du holder manntall over Israels barn, da skal alle de som kommer med i manntallet, gi Herren løsepenger for sitt liv når de telles, så det ikke skal komme noen ulykke over dem fordi de telles.</verse><verse id="13">Dette skal hver gi som kommer med i manntallet: en halv sekel etter helligdommens vekt - sekelen er tjue gera - denne halve sekel er en gave til Herren.</verse><verse id="14">Hver den som kommer med i manntallet fra tjueårsalderen og oppover, skal gi denne gaven til Herren.</verse><verse id="15">Den rike skal ikke gi mer og den fattige ikke mindre enn en halv sekel når dere gir gaven til Herren som løsepenger for deres liv.</verse><verse id="16">Du skal ta imot løsepengene av Israels barn og bruke dem til arbeidet ved sammenkomstens telt, så det kan være til å minne om Israels barn for Herrens åsyn, til løsepenger for deres liv.</verse><verse id="17">Og Herren talte til Moses og sa:</verse><verse id="18">Du skal lage et kar av kobber med fotstykke av kobber til å vaske seg i. Og du skal sette det mellom sammenkomstens telt og alteret og ha vann i det.</verse><verse id="19">Og Aron og hans sønner skal vaske hendene og føttene i det.</verse><verse id="20">Når de går inn i sammenkomstens telt, skal de vaske seg med vann for at de ikke skal dø. Likeså når de trer fram til alteret for å gjøre tjeneste og brenne ildoffer for Herren.</verse><verse id="21">De skal vaske hender og føtter for at de ikke skal dø. Dette skal være en evig lov for dem - for ham og hans ætt, slekt etter slekt.</verse><verse id="22">Og Herren talte til Moses og sa:</verse><verse id="23">Ta krydder av fineste slag, av den edleste myrra fem hundre sekel og av krydderkanel halvparten så mye, to hundre og femti sekel, og av krydderkalmus to hundre og femti sekel,</verse><verse id="24">og av kassia fem hundre sekel etter helligdommens vekt, og en hin olivenolje.</verse><verse id="25">Av det skal du lage en hellig salvingsolje, en kryddersalve, slik som det gjøres av dem som lager salve. Det skal være en hellig salvingsolje.</verse><verse id="26">Med den skal du salve sammenkomstens telt og vitnesbyrdets ark</verse><verse id="27">og bordet med alt som hører til det, og lysestaken med alt det som hører til den, og røkofferalteret</verse><verse id="28">og brennofferalteret med alt som hører til, og karet med sitt fotstykke.</verse><verse id="29">Og du skal hellige dem, så de blir høyhellige. Hver den som rører ved dem, skal være hellig.</verse><verse id="30">Du skal salve Aron og hans sønner, og du skal hellige dem til å tjene meg som prester.</verse><verse id="31">Og du skal tale til Israels barn og si: Dette skal være min hellige salvingsolje for dere, slekt etter slekt.</verse><verse id="32">Den må ikke komme på noe annet menneskes legeme. Og dere skal ikke lage noen annen olje som er blandet på denne måten. Hellig er den, hellig skal den være for dere.</verse><verse id="33">Den som lager maken til denne kryddersalven, eller som bruker den på en uinnviet, han skal utryddes av sitt folk.</verse><verse id="34">Og Herren sa til Moses: Ta røkelseskrydderier, - velluktende harpiks, balsam, harpiks med sterk lukt - disse tre slags krydder - og ren virak. Det skal være like mye av hvert.</verse><verse id="35">Av det skal du lage røkelse, en krydderblanding slik som det gjøres av en salveblander. Den skal være saltet, ren, hellig.</verse><verse id="36">Og du skal knuse noe av det smått og legge det foran vitnesbyrdet i sammenkomstens telt, der hvor jeg vil komme sammen med deg. Høyhellig skal det være for dere.</verse><verse id="37">Dere må ikke lage røkelse med denne blanding til eget bruk. Hellig for Herren skal den være for deg.</verse><verse id="38">Den som lager maken til den for å nyte lukten av den, han skal utryddes av sitt folk.</verse></chapter><chapter id="31"><verse id="1">Herren talte til Moses og sa:</verse><verse id="2">Se, jeg har kalt Besalel, sønn av Uri, Hurs sønn, av Juda stamme.</verse><verse id="3">Og jeg har fylt ham med Guds Ånd, med visdom og med forstand og med kunnskap og med dyktighet til alle slags arbeid,</verse><verse id="4">til å tenke ut kunstverker, til å arbeide i gull og i sølv og i kobber</verse><verse id="5">og til å slipe steiner til innfatning og skjære ut i tre, til å utføre alle slags arbeid.</verse><verse id="6">Og se, jeg har gitt ham til medhjelper Oholiab, Akisamaks sønn, av Dans stamme, og alle de menn som forstår seg på kunst, har jeg gitt visdom i hjertet, så de kan gjøre alt det jeg har sagt deg:</verse><verse id="7">sammenkomstens telt, vitnesbyrdets ark og nådestolen over den, og alt som hører teltet til,</verse><verse id="8">og bordet med det som hører til, og lysestaken av rent gull med alt som hører til den, og røkofferalteret</verse><verse id="9">og brennofferalteret med alt som hører til, og vaskekaret med sitt fotstykke,</verse><verse id="10">og embetsdrakten og de hellige klærne til Aron, presten, og presteklærne til hans sønner,</verse><verse id="11">og salvingsoljen og røkelsen av velluktende krydderier til helligdommen. De skal i ett og alt gjøre slik som jeg har sagt dem.</verse><verse id="12">Og Herren sa til Moses:</verse><verse id="13">Tal til Israels barn og si: Mine sabbater skal dere holde, for det er et tegn mellom meg og dere fra slekt til slekt, for at dere skal vite at jeg er Herren som helliger dere.</verse><verse id="14">Derfor skal dere holde sabbaten. Den skal være hellig for dere. Den som vanhelliger den, skal visselig lide døden. Hver den som gjør noe arbeid på den dagen, han skal utryddes av sitt folk.</verse><verse id="15">Det er seks dager til å arbeide i, men på den sjuende dagen skal det være høyhellig sabbat, hellig for Herren. Hver den som gjør noe arbeid på sabbatsdagen, skal visselig lide døden.</verse><verse id="16">Og Israels barn skal ta vare på sabbaten, så de holder den slekt etter slekt, en evig pakt.</verse><verse id="17">Den skal være et evig tegn mellom meg og Israels barn. For i seks dager skapte Herren himmelen og jorden, og på den sjuende dagen hvilte han og holdt seg i ro.</verse><verse id="18">Og da Herren hadde talt ut med Moses på Sinai berg, ga han ham vitnesbyrdets to tavler, steintavler, skrevet med Guds finger.</verse></chapter><chapter id="32"><verse id="1">Men da folket så at Moses drøyde med å komme ned fra fjellet, samlet folket seg om Aron og sa til ham: Kom, lag en gud for oss, en som kan dra foran oss! For denne Moses, han som førte oss opp fra landet Egypt - vi vet ikke hva det er blitt av ham.</verse><verse id="2">Da sa Aron til dem: Ta gullringene som konene, sønnene og døtrene deres har i ørene, og kom til meg med dem!</verse><verse id="3">Da tok alt folket gullringene ut av ørene og kom til Aron med dem.</verse><verse id="4">Han tok imot gullet og støpte det om og laget det med meiselen til en kalv. Så sa de: Dette er guden din, Israel, som førte deg opp fra landet Egypt!</verse><verse id="5">Da Aron så dette, bygde han et alter for den og lot utrope: I morgen er det høytid for Herren!</verse><verse id="6">Dagen etter sto de tidlig opp og ofret brennoffer og bar fram fredsoffer. Folket satte seg ned for å ete og drikke og sto opp for å leke.</verse><verse id="7">Da sa Herren til Moses: Skynd deg og stig ned! Ditt folk, som du har ført opp fra landet Egypt, har gjort en skammelig ting.</verse><verse id="8">De har allerede veket av fra den veien jeg bød dem å vandre! De har gjort seg en støpt kalv, den har de tilbedt og ofret til og sagt: Dette er guden din, Israel, som førte deg opp fra landet Egypt.</verse><verse id="9">Og Herren sa til Moses: Jeg har holdt øye med dette folket og sett at det er et hardnakket folk.</verse><verse id="10">La nå meg få råde, så min vrede kan bli opptent mot dem, og jeg kan ødelegge dem. Så vil jeg gjøre deg til et stort folk.</verse><verse id="11">Men Moses bønnfalt Herren sin Gud og sa: Herre! Hvorfor skal din vrede bli opptent mot ditt folk, som du har ført ut av landet Egypt med stor kraft og med veldig hånd?</verse><verse id="12">Hvorfor skal egypterne si: Til ulykke har han ført dem ut. Han ville slå dem i hjel i fjellene og utrydde dem fra jorden! Vend om fra din brennende vrede og angre det onde du har tenkt å gjøre mot ditt folk!</verse><verse id="13">Kom i hu dine tjenere Abraham, Isak og Israel. Til dem har du sagt og sverget ved deg selv: Jeg vil gjøre deres ætt tallrik som stjernene på himmelen. Og hele dette landet som jeg har talt om, vil jeg gi deres ætt, de skal eie det til evig tid.</verse><verse id="14">Så angret Herren det onde han hadde talt om å gjøre mot sitt folk.</verse><verse id="15">Og Moses vendte seg og gikk ned fra fjellet med vitnesbyrdets to tavler i hånden. Det var skrevet på begge sider av tavlene, både på forsiden og baksiden var det skrevet.</verse><verse id="16">Tavlene var Guds arbeid, og skriften var Guds skrift, som var risset inn på tavlene.</verse><verse id="17">Da Josva hørte hvordan folket støyet og skrek, sa han til Moses: Det lyder krigsrop i leiren.</verse><verse id="18">Men Moses svarte: Det lyder ikke som seiersrop og heller ikke som skrik over nederlag. Det er lyd av sang jeg hører.</verse><verse id="19">Og da Moses kom ned til leiren, så han kalven og dansen. Da ble hans vrede opptent. Han kastet tavlene fra seg og slo dem i stykker ved foten av fjellet.</verse><verse id="20">Så tok han kalven som de hadde laget, han kastet den på ilden og knuste den så den ble støv. Støvet strødde han på vannet og ga Israels barn det å drikke.</verse><verse id="21">Så sa Moses til Aron: Hva har dette folket gjort deg, siden du har ført så stor en synd over det?</verse><verse id="22">Aron svarte: Bli ikke vred, herre! Du vet selv at dette folket ligger i det onde.</verse><verse id="23">De sa til meg: Lag en gud som kan dra foran oss! For denne Moses, han som førte oss opp fra landet Egypt - vi vet ikke hva det er blitt av ham.</verse><verse id="24">Da sa jeg til dem: Den som har gullsmykker på seg, ta dem av! Så ga de dem til meg, og jeg kastet dem i ilden. - Slik ble denne kalven til!</verse><verse id="25">Da Moses så at folket var ustyrlig, for Aron hadde sluppet det løs så det ble til spott for sine fiender,</verse><verse id="26">da stilte Moses seg i porten til leiren og sa: Hver den som er på Herrens side, la ham komme hit til meg! Da samlet alle Levis barn seg om ham.</verse><verse id="27">Og han sa til dem: Så sier Herren, Israels Gud: La hver av dere binde sverdet ved siden! Gå så fram og tilbake fra port til port i leiren og slå i hjel hver sin bror og hver sin venn og hver sin nabo!</verse><verse id="28">Og Levis barn gjorde som Moses sa. Den dagen falt det omkring tre tusen mann av folket.</verse><verse id="29">For Moses sa: Innvi dere i dag til prester for Herren. For ingen har spart sin sønn eller sin bror. Så skal han i dag gi dere sin velsignelse.</verse><verse id="30">Dagen etter sa Moses til folket: Dere har gjort en stor synd. Nå vil jeg stige opp til Herren. Kanskje jeg kunne gjøre soning for deres synd.</verse><verse id="31">Så vendte Moses tilbake til Herren og sa: Å, dette folket har gjort en stor synd, de har gjort seg en gud av gull.</verse><verse id="32">Å, om du ville forlate dem deres synd! Men hvis ikke, da stryk meg ut av din bok som du har skrevet!</verse><verse id="33">Da sa Herren til Moses: Hver den som har syndet mot meg, ham vil jeg stryke ut av min bok.</verse><verse id="34">Så gå nå og før folket dit jeg har sagt deg! Se, min engel skal gå foran deg. Men på min hjemsøkelses dag vil jeg hjemsøke dem for deres synd.</verse><verse id="35">Slik slo Herren folket fordi de hadde laget kalven - den som Aron hadde laget.</verse></chapter><chapter id="33"><verse id="1">Herren sa til Moses: Dra nå bort herfra, både du og det folket som du har ført opp fra landet Egypt, til det landet som jeg med ed har lovt Abraham, Isak og Jakob, da jeg sa: Din ætt vil jeg gi det.</verse><verse id="2">Jeg vil sende en engel foran deg og drive ut kana’aneerne, amorittene og hetittene og ferisittene og hevittene og jebusittene.</verse><verse id="3">Dra opp til et land som flyter med melk og honning. Jeg vil ikke selv dra opp med deg, for du er et hardnakket folk. Jeg ville da komme til å ødelegge deg på veien.</verse><verse id="4">Da folket hørte denne harde talen, sørget de, og ingen tok smykkene sine på seg.</verse><verse id="5">For Herren sa til Moses: Si til Israels barn: Dere er et hardnakket folk. Om jeg så bare for et øyeblikk vandret med deg, så måtte jeg ødelegge deg. Men legg nå dine smykker av deg, så jeg kan vite hva jeg skal gjøre med deg.</verse><verse id="6">Da tok Israels barn smykkene sine av og bar dem ikke mer etter at de var dratt fra fjellet Horeb.</verse><verse id="7">Men Moses tok et telt og slo det opp utenfor leiren, et godt stykke fra. Han kalte det sammenkomstens telt. Og enhver som søkte Herren, gikk ut til sammenkomstens telt utenfor leiren.</verse><verse id="8">Hver gang Moses gikk ut til teltet, reiste hele folket seg. De sto hver i døren til sitt telt og så etter Moses, til han var kommet inn i teltet.</verse><verse id="9">Og når Moses var kommet inn i teltet, da senket skystøtten seg og sto i døren til teltet, og han talte med Moses.</verse><verse id="10">Og hele folket så skystøtten stå i døren til teltet, og hele folket reiste seg og bøyde seg hver i døren til sitt telt.</verse><verse id="11">Og Herren talte til Moses ansikt til ansikt, som når en mann taler med sin neste. Så vendte han tilbake til leiren, men hans tjener Josva, Nuns sønn, en ung mann, var alltid i teltet.</verse><verse id="12">Og Moses sa til Herren: Se, du sier til meg: Før dette folket opp! Men du har ikke latt meg vite hvem du vil sende med meg, enda du selv har sagt: Jeg kjenner deg ved navn, og du har funnet nåde for mine øyne.</verse><verse id="13">Dersom jeg nå har funnet nåde for dine øyne, så lær meg din vei, så jeg kan kjenne deg og finne nåde for dine øyne. Og se, dette folket er ditt folk!</verse><verse id="14">Da sa han: Mitt åsyn* skal gå med, og jeg vil føre deg til hvile.</verse><verse id="15">Men han sa til ham: Dersom ditt åsyn ikke går med, da la oss ikke dra opp herfra!</verse><verse id="16">Hvordan kan jeg da vite at jeg har funnet nåde for dine øyne, jeg og ditt folk, hvis ikke du går med oss, slik at jeg og ditt folk blir æret fremfor alle folkeslag på jorden?</verse><verse id="17">Da sa Herren til Moses: Også det du nå ber om, vil jeg gjøre. For du har funnet nåde for mine øyne, og jeg kjenner deg ved navn.</verse><verse id="18">Men han sa: La meg da få se din herlighet!</verse><verse id="19">Og han sa: Jeg vil la all min godhet gå forbi ditt åsyn, og jeg vil rope ut Herrens navn for ditt åsyn. For jeg vil være nådig mot den som jeg er nådig mot, og miskunne meg over den som jeg miskunner meg over.</verse><verse id="20">Og han sa: Du kan ikke se mitt åsyn, for intet menneske kan se meg og leve.</verse><verse id="21">Deretter sa Herren: Se, her tett ved meg er et sted, still deg der på klippen.</verse><verse id="22">Og når min herlighet går forbi, vil jeg la deg stå i fjellkløften, og jeg vil dekke med min hånd over deg til jeg er gått forbi.</verse><verse id="23">Så vil jeg ta min hånd bort. Da kan du se meg bakfra, men mitt åsyn kan ingen se.</verse></chapter><chapter id="34"><verse id="1">Og Herren sa til Moses: Hogg deg ut to steintavler lik de første! Så vil jeg skrive på tavlene de ordene som sto på de første tavlene, dem du slo i stykker.</verse><verse id="2">Hold deg så ferdig til i morgen tidlig! Da skal du stige opp på Sinai berg og vente på meg der på toppen av fjellet.</verse><verse id="3">Ingen må gå med deg opp, og ingen må vise seg på hele fjellet. Heller ikke må sauer eller okser beite under dette fjellet.</verse><verse id="4">Så hogg Moses ut to steintavler lik de første. Han sto tidlig opp om morgenen og steg opp på Sinai berg, som Herren hadde befalt ham. Og han hadde de to steintavlene i sin hånd.</verse><verse id="5">Og Herren steg ned i skyen og stilte seg der hos ham og ropte ut Herrens navn.</verse><verse id="6">Herren gikk forbi hans ansikt og ropte: Herren Herren er en barmhjertig og nådig Gud, langmodig og rik på nåde og sannhet.</verse><verse id="7">Han lar miskunn vare gjennom tusen ledd. Han forlater misgjerning og overtredelser og synd. Men han lar ikke den skyldige være ustraffet. Han hjemsøker fedres misgjerning på barn og på barnebarn inntil tredje og fjerde ledd.</verse><verse id="8">Og Moses bøyde seg straks til jorden og tilba,</verse><verse id="9">og han sa: Herre, dersom jeg har funnet nåde for dine øyne, så gå med oss, Herre. For vel er det et hardnakket folk. Men du vil jo tilgi oss vår misgjerning og vår synd og gjøre oss til din eiendom.</verse><verse id="10">Han svarte: Se, jeg vil gjøre en pakt: For hele ditt folks øyne vil jeg gjøre underfulle ting, slikt som det ikke har vært maken til på hele jorden eller hos noe folkeslag. Og hele det folket som du lever iblant, skal se Herrens gjerning, hvor forferdelig den er, den som jeg vil gjøre for deg.</verse><verse id="11">Merk deg nøye det jeg befaler deg i dag! Se, jeg vil jage amorittene og kana’aneerne og hetittene og ferisittene og hevittene og jebusittene bort for deg.</verse><verse id="12">Vokt deg så du ikke gjør noen pakt med innbyggerne i det landet du kommer til, for at de ikke skal bli til en snare blant dere.</verse><verse id="13">Dere skal rive ned deres altere, og dere skal slå i stykker deres billedstøtter, og dere skal hogge ned deres Astarte-bilder.</verse><verse id="14">Du skal ikke tilbe noen fremmed gud, for Herren heter Nidkjær, en nidkjær Gud er han.</verse><verse id="15">Vokt deg så du ikke slutter noen pakt med innbyggerne i landet! For de vil drive hor og ofre til sine guder, og når de da innbyr deg, vil du ete av deres offer.</verse><verse id="16">Og du vil ta koner blant deres døtre til dine sønner, og deres døtre vil drive hor med sine guder og få dine sønner til å gjøre det samme.</verse><verse id="17">Støpte gudebilder skal du ikke lage deg.</verse><verse id="18">De usyrede brøds høytid skal du holde, i sju dager skal du ete usyret brød, som jeg har befalt deg, til fastsatt tid i måneden abib. For i måneden abib dro du ut av Egypt.</verse><verse id="19">Alt det som åpner morsliv hører meg til, alt det av din buskap som er av hannkjønn og som blir født først, enten det er storfe eller småfe.</verse><verse id="20">Det som åpner morsliv av esler, skal du løse med et stykke småfe. Men dersom du ikke løser det, da skal du bryte nakken på det. Hver førstefødt blant dine sønner skal du løse, og ingen skal vise seg tomhendt for mitt åsyn.</verse><verse id="21">Seks dager skal du arbeide, og på den sjuende dagen skal du hvile. Om det så er i våronna eller høstonna, så skal du holde hviledagen.</verse><verse id="22">Ukenes høytid* skal du holde når du får førstegrøden av hvetehøsten, og innsamlingens høytid** når året er omme.</verse><verse id="23">Tre ganger om året skal alle menn blant dere vise seg for Herren Herrens, Israels Guds åsyn.</verse><verse id="24">For jeg vil jage hedningene bort for deg og utvide ditt land. Og ingen skal ønske å ta ditt land mens du går opp for å vise deg for Herren din Guds åsyn tre ganger om året.</verse><verse id="25">Du skal ikke ofre blodet av mitt slaktoffer sammen med syret brød. Og påskehøytidens slaktoffer skal ikke bli liggende natten over til om morgenen.</verse><verse id="26">Det første av din jords førstegrøde skal du bære til Herren din Guds hus. Du skal ikke koke et kje* i dets mors melk.</verse><verse id="27">Og Herren sa til Moses: Skriv nå du opp alle disse ordene! For etter disse ordene har jeg gjort en pakt med deg og med Israel.</verse><verse id="28">Og han var der hos Herren i førti dager og førti netter uten å ete brød og uten å drikke vann. Og han* skrev på tavlene paktens ord, de ti ord.</verse><verse id="29">Så gikk Moses ned fra Sinai berg, og da han gikk ned fra fjellet, hadde han vitnesbyrdets to tavler i hånden. Men Moses visste ikke at hans ansiktshud skinte fordi han* hadde talt med ham.</verse><verse id="30">Og Aron og alle Israels barn så at huden på Moses’ ansikt skinte, og de fryktet for å komme nær til ham.</verse><verse id="31">Men Moses kalte på dem, og da vendte Aron og alle menighetens høvdinger tilbake til ham. Og Moses talte til dem.</verse><verse id="32">Deretter kom alle Israels barn borttil. Og han la fram for dem alle de budene som Herren hadde gitt ham på Sinai berg.</verse><verse id="33">Og da Moses var ferdig med å tale til dem, la han et dekke over ansiktet.</verse><verse id="34">Men når Moses gikk inn for Herrens åsyn for å tale med ham, tok han dekket bort, til han gikk ut igjen. Og når han kom ut, talte han til Israels barn om det som var blitt sagt ham.</verse><verse id="35">Da så Israels barn at huden på Moses’ ansikt skinte. Og Moses la igjen dekket over ansiktet, til han gikk inn igjen for å tale med ham.</verse></chapter><chapter id="35"><verse id="1">Moses kalte sammen hele Israels barns menighet, og han sa til dem: Dette er det som Herren har befalt at dere skal gjøre:</verse><verse id="2">Det er seks dager til å arbeide i, men den sjuende dagen skal dere holde hellig hvile. Det er en høyhellig sabbat for Herren. Hver den som gjør noe arbeid på den dagen, skal lide døden.</verse><verse id="3">Dere skal ikke tenne opp ild i noen av deres hus på sabbatsdagen.</verse><verse id="4">Og Moses sa til hele Israels barns menighet: Dette er det som Herren har befalt:</verse><verse id="5">Ta ut en gave til Herren av det dere eier! Hver den som har hjertelag til det, skal komme med gaven til Herren, gull og sølv og kobber</verse><verse id="6">og blå og purpurrød og karmosinrød ull og fint lingarn og geitehår</verse><verse id="7">og rødfargede værskinn og takasskinn og akasietre</verse><verse id="8">og olje til lysestaken og krydderier til salvingsoljen og til den velluktende røkelsen</verse><verse id="9">og onyks-steiner og andre edelsteiner til å sette på efoden* og brystduken.</verse><verse id="10">Hver den av dere som forstår seg på kunst, skal komme og lage alt det Herren har befalt:</verse><verse id="11">tabernaklet med dekke og varetak, med kroker og planker, tverrstenger, stolper og fotstykker;</verse><verse id="12">arken med stenger, nådestolen og forhenget som dekker dem;</verse><verse id="13">bordet med stenger og alt som hører til; og skuebrødene</verse><verse id="14">og lysestaken og det som hører til den, og lampene og oljen til lysestaken;</verse><verse id="15">og røkofferalteret med stenger og salvingsoljen og den velluktende røkelsen og dekket for inngangen ved porten til tabernaklet;</verse><verse id="16">brennofferalteret med kobbergitteret, stengene og alt som hører til, karet med fotstykke;</verse><verse id="17">omhengene til forgården med stolpene og fotstykkene, og forhenget til forgårdens port;</verse><verse id="18">pluggene, både til tabernaklet og til forgården, og snorene;</verse><verse id="19">embetsdraktene til tjenesten i helligdommen, de hellige klærne til Aron, presten, og klærne for hans sønner til prestetjenesten.</verse><verse id="20">Nå gikk hele Israels barns menighet bort fra Moses.</verse><verse id="21">Men enhver som kjente at hans hjerte drev ham, og at hans ånd tilskyndet ham til det, kom med gaver til Herren til arbeidet på sammenkomstens telt og til all tjenesten der og til de hellige klærne.</verse><verse id="22">Både menn og kvinner kom. Alle som hadde hjertelag til det, kom med spenner og øreringer og fingerringer og halskjeder, alle slags saker av gull, og likeså kom hver den som ville vie en gave av gull til Herren.</verse><verse id="23">Og enhver som eide blå og purpurrød og karmosinrød ull og fint lingarn og geitehår og rødfarget værskinn og takasskinn, kom med det.</verse><verse id="24">Enhver som ville gi en gave av sølv eller kobber, kom med sin gave til Herren. Og enhver som eide akasietre til noe av det som skulle lages, kom med det.</verse><verse id="25">Enhver kvinne som forsto seg på kunst, spant med sine hender, og de kom med det de hadde spunnet, blå og purpurrød og karmosinrød ull og fint lingarn.</verse><verse id="26">Og alle kvinner, når deres hu og evner drev dem til det, spant geitehårene.</verse><verse id="27">Høvdingene bar fram onyks-steinene og de andre edelsteiner til å sette på efoden og på brystduken.</verse><verse id="28">De kom også med krydderiene og oljen til lysestaken og til salvingsoljen og til den velluktende røkelsen.</verse><verse id="29">Hver mann og kvinne av Israels barn som kjente at deres hjerte drev dem til å gi noe til det store verket som Herren ved Moses hadde befalt å gjøre, kom med det som en frivillig gave til Herren.</verse><verse id="30">Og Moses sa til Israels barn: Se, Herren har kalt Besalel, sønn av Uri, Hurs sønn, av Juda stamme.</verse><verse id="31">Han har fylt ham med Guds Ånd, med visdom, med forstand og med kunnskap og med dyktighet til all slags arbeid</verse><verse id="32">og til å tenke ut kunstverker, til å arbeide i gull og i sølv og i kobber</verse><verse id="33">og til å slipe steiner til innfatning og skjære ut i tre, til å utføre alle slags kunstverker.</verse><verse id="34">Herren har også gitt ham evne til å lære andre, og det har han også gitt til Oholiab, Akisamaks sønn, av Dans stamme.</verse><verse id="35">Han har fylt dem med kunstnergaver, så de kan utføre all slags treskjæring og kunstvevning og brodert arbeid med blå og purpurrød og karmosinrød ull og fint lingarn og alminnelig vevning - utføre all slags arbeid og tenke ut kunstverker.</verse></chapter><chapter id="36"><verse id="1">Og Besalel og Oholiab og alle kunstforstandige menn, som Herren har gitt forstand og kunnskap, så de forstår seg på alt det arbeidet som skulle til for å få helligdommen ferdig, skal i ett og alt gjøre som Herren har sagt.</verse><verse id="2">Og Moses kalte Besalel og Oholiab og alle kunstforstandige menn, som Herren hadde gitt kunstnergaver, alle som kjente at deres hjerte drev dem - dem kalte Moses til verket for å fullføre det.</verse><verse id="3">Og de fikk hos Moses hele den gaven som Israels barn hadde båret fram til det arbeidet som skulle utføres for å få helligdommen ferdig. Men hele folket bar fremdeles frivillige gaver fram til ham hver morgen.</verse><verse id="4">Da kom alle de mennene som forsto seg på kunst og som utførte alt arbeidet ved helligdommen, hver fra det arbeidet han var i ferd med,</verse><verse id="5">og de sa til Moses: Folket bærer fram mye mer enn det trengs til det arbeidet som Herren har befalt å fullføre.</verse><verse id="6">Da lot Moses rope ut i hele leiren: Ingen, verken mann eller kvinne, skal lenger bære noe fram som gave til helligdommen! Så holdt folket opp med å bære fram gaver.</verse><verse id="7">Men det som var gitt, var nok til hele det arbeidet som skulle fullføres, ja, mer enn nok.</verse><verse id="8">Og de kunstforstandige blant dem som var med i arbeidet, laget så tabernaklet av ti tepper. Av fint, tvunnet lingarn og blå og purpurrød og karmosinrød ull ble teppene laget, med kjeruber på i kunstvevning.</verse><verse id="9">Hvert teppe var tjueåtte alen langt og fire alen bredt, alle teppene holdt samme mål.</verse><verse id="10">Fem av teppene festet de sammen, det ene til det andre, og likeså de fem andre teppene.</verse><verse id="11">Og de laget hemper av blå ull i kanten på det ene teppet, ytterst der hvor begge skulle festes sammen. Det samme gjorde de i kanten på det ytterste teppet, der hvor den andre sammenføyningen skulle være.</verse><verse id="12">Femti hemper laget de på det ene teppet, og femti hemper laget de ytterst på det andre teppet der hvor de skulle festes sammen. Hempene var rett mot hverandre, den ene mot den andre.</verse><verse id="13">Og de laget femti gullkroker og festet teppene til hverandre med krokene, så tabernaklet ble et sammenhengende telt.</verse><verse id="14">Så laget de tepper av geitehår til å dekke over tabernaklet, elleve slike tepper laget de.</verse><verse id="15">Hvert teppe var tretti alen langt og fire alen bredt. Alle de elleve teppene holdt samme mål.</verse><verse id="16">Så festet de fem av teppene sammen for seg og seks for seg.</verse><verse id="17">De laget femti hemper i kanten på det ene teppet, ytterst der hvor de skulle festes sammen, og likeså femti hemper i kanten på det andre teppet, der hvor de skulle festes sam-men.</verse><verse id="18">Og de laget femti kobberkroker til å feste teppene sammen med så det ble ett dekke.</verse><verse id="19">Over dekket laget de et varetak av rødfargede værskinn og oppå det et varetak av takasskinn.</verse><verse id="20">Plankene til tabernaklet laget de av akasietre og reiste dem på ende.</verse><verse id="21">Hver planke var ti alen lang og halvannen alen bred.</verse><verse id="22">På hver planke var det to tapper, med en tverrlist imellom. Slik gjorde de med alle plankene til tabernaklet.</verse><verse id="23">Og av plankene som de laget til tabernaklet, reiste de tjue planker på den ene siden, som vendte mot sør,</verse><verse id="24">og førti fotstykker av sølv laget de til å sette under de tjue plankene, to fotstykker under hver planke til å feste begge tappene i.</verse><verse id="25">Likeså laget de tjue planker til tabernaklets andre side, den som vendte mot nord,</verse><verse id="26">og til dem førti fotstykker av sølv, to fotstykker under hver planke.</verse><verse id="27">Til baksiden av tabernaklet, mot vest, laget de seks planker.</verse><verse id="28">Og to planker laget de til tabernaklets hjørner på baksiden.</verse><verse id="29">De var dobbelte nederst, og likeså øverst til den første ringen. Slik gjorde de med dem begge på hvert av hjørnene.</verse><verse id="30">Slik ble det åtte planker med sine fotstykker av sølv, seksten fotstykker, to under hver planke.</verse><verse id="31">Så laget de tverrstenger av akasietre, fem til plankene på den ene siden av tabernaklet</verse><verse id="32">og fem til plankene på den andre siden, og fem til plankene på baksiden av tabernaklet, mot vest.</verse><verse id="33">Den mellomste tverrstangen satte de slik at den gikk tvers over midt på plankeveggen, fra den ene enden til den andre.</verse><verse id="34">Plankene kledde de med gull. Og ringene på dem, som tverrstengene skulle stikkes i, laget de helt av gull. Tverrstengene kledde de også med gull.</verse><verse id="35">Så laget de forhenget av blå og purpurrød og karmosinrød ull og fint, tvunnet lingarn. De gjorde det i kunstvevning med kjeruber på.</verse><verse id="36">Og de laget fire stolper av akasietre til forhenget og kledde dem med gull. Hakene på dem var av gull, og de støpte fire fotstykker av sølv til dem.</verse><verse id="37">Til teltdøren laget de et teppe av blå og purpurrød og karmosinrød ull og fint, tvunnet lingarn med brodert arbeid.</verse><verse id="38">Og til teppet laget de fem stolper med sine haker. De kledde stolpehodene og stengene med gull. Og til stolpene laget de fem fotstykker av kobber.</verse></chapter><chapter id="37"><verse id="1">Besalel laget arken av akasietre, to og en halv alen lang og halvannen alen bred og halvannen alen høy.</verse><verse id="2">Han kledde den med rent gull, både innvendig og utvendig, og han laget en gullkrans på den rundt omkring.</verse><verse id="3">Han støpte fire gullringer som han festet i de fire føttene på arken, to ringer på den ene siden og to på den andre.</verse><verse id="4">Så laget han stenger av akasietre og kledde dem med gull,</verse><verse id="5">og han stakk stengene inn i ringene på sidene av arken, så arken kunne bæres.</verse><verse id="6">Så laget han en nådestol av rent gull, to og en halv alen lang og halvannen alen bred.</verse><verse id="7">Og han laget to kjeruber av gull. I hamret arbeid laget han dem og satte dem ved begge endene av nådestolen,</verse><verse id="8">en kjerub ved den ene enden og en kjerub ved den andre enden. Han laget kjerubene i ett med nådestolen, en på hver ende av den.</verse><verse id="9">Kjerubene holdt vingene utspent og oppløftet, så de dekket over nådestolen med vingene. De vendte ansiktet mot hverandre, mot nådestolen vendte kjerubene sitt ansikt.</verse><verse id="10">Så laget han bordet av akasietre, to alen langt og en alen bredt og halvannen alen høyt.</verse><verse id="11">Han kledde det med rent gull og laget en gullkrans på det rundt omkring.</verse><verse id="12">Og han laget en list på det av en hånds bredde rundt omkring, og rundt om listen laget han en gullkrans.</verse><verse id="13">Så støpte han fire gullringer til det og satte ringene i de fire hjørnene på de fire føttene.</verse><verse id="14">Like ved listen satt ringene til å stikke stengene i, så bordet kunne bæres.</verse><verse id="15">Stengene laget han av akasietre og kledde dem med gull. Med dem skulle bordet bæres.</verse><verse id="16">Så laget han karene som skulle stå på bordet, av rent gull, fatene og skålene som hørte til bordet, og begrene og kannene som det skulle ofres drikkoffer med.</verse><verse id="17">Og han laget lysestaken av rent gull. I hamret arbeid laget han den. Både foten på den og stangen, begrene og knoppene og blomstene var i ett med lysestaken.</verse><verse id="18">Seks armer gikk ut fra dens sider, tre på den ene siden og tre på den andre.</verse><verse id="19">Det var tre beger formet som mandelblomster med knopp og blomst på den første armen, og tre beger formet som mandelblomster med knopp og blomst på den andre armen. Slik var det på alle de seks armene som gikk ut fra lysestaken.</verse><verse id="20">På selve lysestaken var det fire beger formet som mandelblomster med knopper og blomster,</verse><verse id="21">én knopp under de to første armene i ett med den, og én knopp under de to neste armene i ett med den, og én knopp under de to øverste armene i ett med den - én knopp under hvert par av de seks armene som gikk ut fra lysestaken.</verse><verse id="22">Både knoppene og armene var i ett med staken, alt sammen var ett hamret arbeid av rent gull.</verse><verse id="23">Så laget han sju lamper til lysestaken og lysesakser og brett av rent gull til den.</verse><verse id="24">Han brukte én talent rent gull til lysestaken og alle redskapene som hørte til den.</verse><verse id="25">Så laget han røkofferalteret av akasietre. Det var en alen langt og en alen bredt, firkantet, og to alen høyt. Hornene på alteret var i ett med det.</verse><verse id="26">Han kledde alteret med rent gull, både ovenpå og på sidene rundt omkring og på hornene. Og han laget en gullkrans på det rundt omkring.</verse><verse id="27">Han laget to gullringer til det og satte dem nedenfor kransen, på begge sider av det, to på hver side. De skulle være til å stikke stenger i, så alteret kunne bæres med dem.</verse><verse id="28">Stengene laget han av akasietre og kledde dem med gull.</verse><verse id="29">Så laget han den hellige salvingsoljen og den rene røkelsen av velluktende krydderier, slik som salve-blanderne lager den.</verse></chapter><chapter id="38"><verse id="1">Så laget han brennofferalteret av akasietre. Det var fem alen langt og fem alen bredt, firkantet, og tre alen høyt.</verse><verse id="2">Og han laget et horn på hvert av de fire hjørnene, og hornene var i ett med alteret. Han kledde det med kobber.</verse><verse id="3">Deretter laget han alle de redskapene som hørte til alteret, bøttene og ildskuffene og skålene til å stenke blod med, kjøttgaflene og fyrfatene. Alle disse redskapene laget han av kobber.</verse><verse id="4">Til alteret laget han et gitter, et nettverk av kobber, og han satte det under alterets avsats nederst, så det rakk til midt på alteret.</verse><verse id="5">Og han støpte fire ringer til de fire hjørnene av kobbergitteret til å stikke stengene i.</verse><verse id="6">Stengene laget han av akasietre og kledde dem med kobber.</verse><verse id="7">Han stakk stengene inn i ringene på alterets sider, så det kunne bæres med dem. Alteret laget han av bord, så det var hult.</verse><verse id="8">Siden laget han karet og dets fotstykke av kobber. Til dette brukte han speil av kobber, som tilhørte de kvinner som gjorde tjeneste ved inngangen til sammenkomstens telt.</verse><verse id="9">Så laget han forgården: På den ene siden, som vendte mot sør, laget han omhengene til forgården av fint, tvunnet lingarn, hundre alen lange.</verse><verse id="10">Han laget de tjue stolpene og de tjue fotstykkene til dem av kobber. Hakene på stolpene og stengene til dem laget han av sølv.</verse><verse id="11">På nordsiden laget han også omheng, hundre alen lange. De tjue stolpene og de tjue fotstykkene til dem var av kobber, og hakene på stolpene og stengene til dem var av sølv.</verse><verse id="12">På vestsiden laget han omheng på femti alen. Og han laget de ti stolpene og de ti fotstykkene som hørte til. Hakene på stolpene og stengene til dem var av sølv.</verse><verse id="13">På forsiden, mot øst, laget han også omheng på femti alen.</verse><verse id="14">De var femten alen på den ene kanten, med tre stolper og de tre fotstykkene til dem,</verse><verse id="15">og de var femten alen på den andre kanten, med tre stolper og de tre fotstykkene til dem. Slik ble det likt på begge sider av porten til forgården.</verse><verse id="16">Alle omhengene helt rundt forgården var av fint, tvunnet lingarn.</verse><verse id="17">Fotstykkene til stolpene var av kobber. Hakene på stolpene og stengene til dem var av sølv, og stolpehodene var kledd med sølv. Alle disse stolpene i forgården var bundet sammen med stenger av sølv.</verse><verse id="18">Forhenget til porten i forgården var laget i kunstsøm, av blå og purpurrød og karmosinrød ull og fint, tvunnet lingarn, tjue alen langt og fem alen høyt etter vevens bredde, i likhet med omhengene rundt forgården.</verse><verse id="19">De fire stolpene og de fire fotstykkene til dem var av kobber. Hakene på dem var av sølv. Stolpehodene var kledd med sølv, og stengene til dem var av sølv.</verse><verse id="20">Alle pluggene til tabernaklet og til forgården omkring den, var av kobber.</verse><verse id="21">Her følger regnskapet over det som gikk med til tabernaklet, vitnesbyrdets telt. Moses befalte levittene å sette det opp, og Itamar, sønn av Aron, presten, foresto utregningen.</verse><verse id="22">Besalel, sønn av Uri, Hurs sønn, av Juda stamme, var den som gjorde alt det Herren hadde befalt Moses,</verse><verse id="23">og sammen med ham Oholiab, Akisamaks sønn, av Dans stamme, som var kyndig i utskjæring og i kunstvevning og utsying med blå og purpurrød og karmosinrød ull og med fint lingarn - :</verse><verse id="24">Alt det gull som ble brukt til arbeidet med å gjøre hele helligdommen ferdig, det innviede gull, var tjueni talenter og sju hundre og tretti sekel etter helligdommens vekt.</verse><verse id="25">Og sølvet, som ble gitt av dem i menigheten som ble ført i manntall, var hundre talenter og ett tusen sju hundre og syttifem sekel etter helligdommens vekt.</verse><verse id="26">En beka eller en halv sekel etter helligdommens vekt for hver enkelt, var det som ble tatt inn blant dem som var ført i manntall, fra tjueårsalderen og oppover. Det var seks hundre og tre tusen, fem hundre og femti mann.</verse><verse id="27">De hundre talenter sølv ble brukt til å støpe fotstykkene til helligdommen og fotstykkene til forhenget - hundre fotstykker av de hundre talentene, en talent til hvert fotstykke.</verse><verse id="28">Og de ett tusen sju hundre og syttifem sekel brukte de til hakene på stolpene, til å kle stolpehodene og til å binde dem sammen med stengene.</verse><verse id="29">Kobberet var en offergave, og utgjorde sytti talenter og to tusen fire hundre sekel.</verse><verse id="30">Det ble brukt til fotstykkene ved inngangen til sammenkomstens telt og kobberalteret og kobbergitteret som hørte til, og alle alterets redskaper</verse><verse id="31">og fotstykkene til forgården rundt omkring og fotstykkene ved porten til forgården og alle pluggene til tabernaklet og alle pluggene til forgården omkring den.</verse></chapter><chapter id="39"><verse id="1">Av den blå og purpurrøde og karmosinrøde ull laget de embetsklær til tjenesten i helligdommen. Og de laget de hellige klærne som Aron skulle ha, slik som Herren hadde befalt Moses.</verse><verse id="2">Efoden* laget de av gull og blå og purpurrød og karmosinrød ull og fint, tvunnet lingarn.</verse><verse id="3">De hamret ut gullet til plater og klippet det opp til tråder, så en kunne veve det inn i den blå og purpurrøde og karmosinrøde ullen og i det fine lingarnet, med kunstvevning.</verse><verse id="4">De laget skulderstykker som ble festet til hverandre. Med dem ble den hektet sammen i begge ender.</verse><verse id="5">Beltet som hører til og holder den sammen, laget de i ett stykke med den og i samme slags vevning, av gull og blå og purpurrød og karmosinrød ull og fint, tvunnet lingarn, slik som Herren hadde befalt Moses.</verse><verse id="6">Så laget de onyks-steinene i stand og satte dem inn i flettverk av gull. På dem var navnene på Israels barn inngravert, som på et signet.</verse><verse id="7">Og de satte dem på efodens skulderstykker, for at de skulle minne om Israels barn, slik som Herren hadde befalt Moses.</verse><verse id="8">Så laget de brystduken i kunstvevning, i samme slags vevning som efoden, av gull og blå og purpurrød og karmosinrød ull og fint, tvunnet lingarn.</verse><verse id="9">Den var firkantet og lagt dobbelt, et spann lang og et spann bred var den og lagt dobbelt.</verse><verse id="10">Og de satte på den fire rader med steiner. I en rad var det en karneol, en topas og en smaragd, det var den første raden.</verse><verse id="11">I den andre raden var det en karfunkel, en safir og en diamant.</verse><verse id="12">I den tredje raden var det en hyasint, en agat og en ametyst.</verse><verse id="13">Og i den fjerde raden var det en krysolitt, en onyks og en jaspis. De ble innfattet i hver sitt flettverk av gull.</verse><verse id="14">Steinene var tolv i tallet etter navnene på Israels sønner, en for hvert navn. På hver stein var navnet på en av de tolv stammene inngravert, som på et signet.</verse><verse id="15">Til brystduken laget de også kjeder av rent gull, tvunnet som snorer.</verse><verse id="16">Likeså laget de to flettverk av gull og to gullringer, og de satte de to ringene på hver sitt hjørne av brystduken,</verse><verse id="17">og de festet de to gullkjedene i de to ringene på hjørnene av brystduken.</verse><verse id="18">De to andre endene av kjedene festet de i to flettverk, og festet dem så i efodens skulderstykker på fremsiden.</verse><verse id="19">Så laget de to gullringer og satte dem på de to andre hjørnene av brystduken, på innersiden av den, den som vender inn mot efoden.</verse><verse id="20">De laget to gullringer til, og satte dem på efodens to skulderstykker nederst på fremsiden, der hvor den festes sammen, ovenfor efodens belte.</verse><verse id="21">Ringene på brystduken bandt de til ringene på efoden med en snor av blå ull, så brystduken satt ovenfor efodens belte og ikke kunne skilles fra efoden - slik som Herren hadde befalt Moses.</verse><verse id="22">Så laget de ytterkappen som hører til efoden, av vevd arbeid, helt igjennom av blå ull.</verse><verse id="23">Midt på ytterkappen var det en åpning, som åpningen på en brynje, og rundt omkring åpningen var det en bord, for at den ikke skulle bli revet i stykker.</verse><verse id="24">På ytterkappens kant nederst satte de granatepler av tvunnet blå og purpurrød og karmosinrød ull.</verse><verse id="25">Og de laget bjeller av rent gull, og satte bjellene rundt omkring hele kanten nederst på ytterkappen, mellom granateplene.</verse><verse id="26">Det var en bjelle og et granateple, og så igjen en bjelle og et granateple, og slik rundt omkring hele kanten nederst på ytterkappen, som var til bruk ved tjenesten, slik som Herren hadde befalt Moses.</verse><verse id="27">Så laget de vevde kapper av fint lin til Aron og hans sønner,</verse><verse id="28">og luen av fint lin og de høye luene av fint lin til pryd og lerretsbenklærne av fint, tvunnet lingarn,</verse><verse id="29">og beltet av fint, tvunnet lingarn og blå og purpurrød og karmosinrød ull i kunstsøm, slik som Herren hadde befalt Moses.</verse><verse id="30">Så laget de platen, det hellige hodesmykket, av rent gull. Og de skrev på den, slik som en graverer i signet: Helliget Herren.</verse><verse id="31">Og de satte en snor av blå ull i den for å feste den til luen øverst, slik som Herren hadde befalt Moses.</verse><verse id="32">Slik ble hele arbeidet med tabernaklet, sammenkomstens telt, fullendt. Israels barn gjorde det i ett og alt slik som Herren hadde befalt Moses.</verse><verse id="33">Og de overga tabernaklet til Moses: teltet med alt som hørte til det, krokene, plankene, tverrstengene og stolpene og fotstykkene</verse><verse id="34">og varetaket av rødfargede værskinn og varetaket av takasskinn og det dekkende forhenget,</verse><verse id="35">vitnesbyrdets ark med sine stenger og nådestolen,</verse><verse id="36">bordet med alt som hørte til, og skuebrødene,</verse><verse id="37">lysestaken av rent gull med lampene som skulle settes i rad, og alt som hørte til, og oljen til lysestaken</verse><verse id="38">og det gullkledde alteret og salvingsoljen og den velluktende røkelsen og teppet for inngangen til teltet,</verse><verse id="39">kobberalteret og kobbergitteret til det, stengene og alt som hørte til, vaskekaret med sitt fotstykke,</verse><verse id="40">omhengene til forgården, stolpene og fotstykkene og teppet til forgårdens port, snorene og pluggene og alle de ting som skulle brukes til tjenesten i tabernaklet, sammenkomstens telt,</verse><verse id="41">embetsklærne til tjenesten i helligdommen, de hellige klærne til Aron, presten, og presteklærne til hans sønner.</verse><verse id="42">Som Herren hadde befalt Moses, slik gjorde Israels barn i ett og alt hele arbeidet.</verse><verse id="43">Og Moses så på alt det som var gjort, og se, nå var det ferdig. I alle deler hadde de gjort det slik som Herren hadde befalt. Og Moses velsignet dem.</verse></chapter><chapter id="40"><verse id="1">Og Herren talte til Moses og sa:</verse><verse id="2">I den første måneden, på den første dag i måneden, skal du reise tabernaklet, sammenkomstens telt.</verse><verse id="3">Der skal du sette vitnesbyrdets ark og dekke for arken med forhenget.</verse><verse id="4">Så skal du sette inn bordet, og på det skal du legge alt det som skal ligge der. Og du skal bære inn lysestaken og sette opp lampene på den.</verse><verse id="5">Du skal sette det gullkledde røkofferalteret foran vitnesbyrdets ark og henge opp teppet for inngangen til tabernaklet.</verse><verse id="6">Brennofferalteret skal du sette foran inngangen til tabernaklet, sammenkomstens telt.</verse><verse id="7">Og vaskekaret skal du sette mellom sammenkomstens telt og alteret og ha vann i det.</verse><verse id="8">Så skal du sette opp forgården rundt omkring og henge opp teppet for porten til forgården.</verse><verse id="9">Deretter skal du ta salvingsoljen og salve tabernaklet og alt som er i det. Og du skal hellige tabernaklet og alt som hører det til, så det blir hellig.</verse><verse id="10">Du skal salve brennofferalteret og alt som hører det til. Du skal hellige alteret, og alteret skal være høyhellig.</verse><verse id="11">Og du skal salve vaskekaret og dets fotstykke og hellige det.</verse><verse id="12">Så skal du føre Aron og hans sønner fram til inngangen til sammenkomstens telt og vaske dem med vann.</verse><verse id="13">Og du skal kle Aron i de hellige klærne og salve ham og hellige ham, og så skal han tjene meg som prest.</verse><verse id="14">Hans sønner skal du også føre fram og kle dem i kappene.</verse><verse id="15">Og du skal salve dem, likesom du salvet deres far. Så skal de tjene meg som prester. Denne salvingen skal gi dem retten til prestedømmet for evig tid, slekt etter slekt.</verse><verse id="16">Og Moses gjorde så. Han gjorde i ett og alt slik som Herren befalte ham.</verse><verse id="17">I den første måneden i det andre året, på den første dagen i måneden, da ble tabernaklet reist.</verse><verse id="18">Da reiste Moses tabernaklet: Han satte ned fotstykkene og stilte opp plankene, la tverrstengene inn og reiste stolpene.</verse><verse id="19">Så bredte han ut dekket over tabernaklet og la varetaket oppå, slik som Herren hadde befalt Moses.</verse><verse id="20">Deretter tok han og la vitnesbyrdet i arken og satte stengene i og satte nådestolen oppå arken.</verse><verse id="21">Og han satte arken inn i tabernaklet og hengte opp det dekkende forhenget foran vitnesbyrdets ark, slik som Herren hadde befalt Moses.</verse><verse id="22">Så satte han bordet i sammenkomstens telt ved nordveggen i tabernaklet, utenfor forhenget</verse><verse id="23">og la brødene i rad på det for Herrens åsyn, slik som Herren hadde befalt Moses.</verse><verse id="24">Lysestaken satte han i sammenkomstens telt midt imot bordet ved sørveggen i tabernaklet</verse><verse id="25">og satte opp lampene for Herrens åsyn, slik som Herren hadde befalt Moses.</verse><verse id="26">Så satte han det gullkledde alteret i sammenkomstens telt, foran forhenget</verse><verse id="27">og brente velluktende røkelse på det, slik som Herren hadde befalt Moses.</verse><verse id="28">Deretter hengte han opp teppet for inngangen til tabernaklet.</verse><verse id="29">Brennofferalteret satte han ved inngangen til tabernaklet, sammenkomstens telt, og ofret brennoffer og matoffer på det, slik som Herren hadde befalt Moses.</verse><verse id="30">Vaskekaret satte han mellom sammenkomstens telt og alteret og hadde vann i det til å vaske seg med.</verse><verse id="31">Og Moses og Aron og hans sønner vasket sine hender og sine føtter i det.</verse><verse id="32">Når de gikk inn i sammenkomstens telt, og når de trådte nær til alteret, vasket de seg, slik som Herren hadde befalt Moses.</verse><verse id="33">Så satte han opp forgården omkring tabernaklet og alteret og hengte opp teppet for porten til forgården. Slik fullendte Moses verket.</verse><verse id="34">Da dekket skyen sammenkomstens telt, og Herrens herlighet fylte tabernaklet.</verse><verse id="35">Moses kunne ikke gå inn i sammenkomstens telt fordi skyen hvilte over det, og Herrens herlighet fylte tabernaklet.</verse><verse id="36">Når skyen løftet seg fra tabernaklet, brøt Israels barn opp. Slik gjorde de på alle sine reiser.</verse><verse id="37">Men når skyen ikke løftet seg, brøt de ikke opp, men ventet til den dagen når den løftet seg igjen.</verse><verse id="38">For Herrens sky lå over tabernaklet om dagen, og om natten lyste den som ild, for alle Israels barns øyne på alle deres reiser.</verse></chapter></book><book id="3" name="3 Mosebok" shortname="lev"><chapter id="1"><verse id="1">Herren kalte på Moses og talte til ham fra sammenkomstens telt og sa:</verse><verse id="2">Tal til Israels barn og si til dem: Når noen av dere vil bære fram for Herren et offer av buskapen, så kan dere ta offeret enten av storfeet eller av småfeet.</verse><verse id="3">Er hans offer et brennoffer av storfeet, skal han ofre et hanndyr uten lyte. Han skal føre det fram til inngangen til sammenkomstens telt, for at han kan være til velbehag for Herrens åsyn.</verse><verse id="4">Og han skal legge hånden på brennofferets hode, så vil Herren ha velbehag i det og la det bli til soning for ham.</verse><verse id="5">Så skal han slakte den unge oksen for Herrens åsyn, og Arons sønner, prestene, skal bære blodet fram og stenke blodet rundt om på det alteret som står ved inngangen til sammenkomstens telt.</verse><verse id="6">Så skal han flå brennofferet og dele det opp i sine stykker.</verse><verse id="7">Og Arons sønner, prestene, skal gjøre opp ild på alteret og legge ved til rette på ilden.</verse><verse id="8">Så skal Arons sønner, prestene, legge stykkene, hodet og fettet, til rette på veden over ilden på alteret.</verse><verse id="9">Innvollene og føttene skal vaskes med vann, og så skal presten brenne det alt sammen på alteret. Det er et brennoffer, et ildoffer til velbehagelig duft for Herren.</verse><verse id="10">Men hvis hans offer er et brennoffer av småfeet, av sauene eller geitene, så skal han ofre et hanndyr uten lyte.</verse><verse id="11">Han skal slakte det på nordsiden av alteret for Herrens åsyn, og Arons sønner, prestene, skal stenke blodet rundt om på alteret.</verse><verse id="12">Så skal han dele offerdyret opp i sine stykker og ta med hodet og fettet. Og presten skal legge dem til rette på veden over ilden på alteret.</verse><verse id="13">Innvollene og føttene skal vaskes med vann. Så skal presten bære det alt sammen fram og brenne det på alteret. Det er et brennoffer, et ildoffer til velbehagelig duft for Herren.</verse><verse id="14">Dersom hans offer til Herren er et brennoffer av fugler, så skal han ta sitt offer enten av turtelduer eller av dueunger.</verse><verse id="15">Presten skal bære fuglen fram til alteret og vri hodet av den og brenne det på alteret. Blodet skal presses ut mot alterets vegg.</verse><verse id="16">Han skal ta ut kråsen med det som er i den, og kaste den på askehaugen ved østsiden av alteret.</verse><verse id="17">Deretter skal han flekke fuglen etter vingene, men uten å rive dem av. Så skal presten brenne den på alteret, på veden over ilden. Det er et brennoffer, et ildoffer til velbehagelig duft for Herren.</verse></chapter><chapter id="2"><verse id="1">Når noen vil ofre et matoffer til Herren, så skal hans offer være fint mel. Han skal helle olje på melet og legge virak på det.</verse><verse id="2">Så skal han bære det fram til Arons sønner, prestene. Presten skal ta en håndfull av det fine melet og av oljen, dessuten all viraken, og han skal brenne det som et påminningsoffer på alteret. Det er et ildoffer til velbehagelig duft for Herren.</verse><verse id="3">Det som blir til overs av matofferet, skal Aron og hans sønner ha. Det hører til det som er høyhellig av Herrens ildoffer.</verse><verse id="4">Når du vil ofre et matoffer av noe som er bakt i ovn, så skal det være av fint mel, usyrede kaker med olje i eller usyrede brødleiver smurt med olje.</verse><verse id="5">Er ditt offer et matoffer som er stekt på helle, så skal det være av fint mel som er blandet med olje, og usyret.</verse><verse id="6">Du skal bryte det i stykker og helle olje på det. Det er et matoffer.</verse><verse id="7">Dersom ditt offer er et matoffer som er stekt i panne, så skal det lages av fint mel med olje.</verse><verse id="8">Et matoffer som er tillaget på en av disse måtene, skal du bære fram for Herren. Du skal komme til presten med det, og han skal bære det fram til alteret.</verse><verse id="9">Og presten skal av matofferet ta ut påminningsofferet og brenne det på alteret. Det er et ildoffer til velbehagelig duft for Herren.</verse><verse id="10">Det som blir til overs av matofferet, skal Aron og hans sønner ha. Det hører til det som er høyhellig av Herrens ildoffer.</verse><verse id="11">Et matoffer som dere vil bære fram for Herren, må ikke lages til med noe som er syret. For verken surdeig eller honning må dere brenne som ildoffer for Herren.</verse><verse id="12">Som en førstegrødegave kan dere bære slike offer fram for Herren. Men på alteret skal de ikke komme, til velbehagelig duft.</verse><verse id="13">Alle dine matoffer skal du salte. Du skal aldri la saltet, som hører til din Guds pakt, mangle i ditt offer, til alle dine offer skal du bære fram salt.</verse><verse id="14">Dersom du vil ofre et offer av førstegrøden til Herren, så skal du ofre kornaks som er ristet over ilden, nyhøstet korn som er knust. Det skal være ditt matoffer av førstegrøden.</verse><verse id="15">Du skal ha olje på det og legge virak til. Det er et matoffer.</verse><verse id="16">Og presten skal til påminningsofferet brenne noe av det knuste kornet og av oljen og dessuten all viraken. Det er et ildoffer for Herren.</verse></chapter><chapter id="3"><verse id="1">Dersom noen vil bære fram et fredsoffer, og han tar det av storfeet, da skal offerdyret han fører fram for Herrens åsyn, enten det er et hanndyr eller et hunndyr, være uten lyte.</verse><verse id="2">Han skal legge hånden på offerdyrets hode og slakte det ved inngangen til sammenkomstens telt. Og Arons sønner, prestene, skal stenke blodet rundt om på alteret.</verse><verse id="3">Så skal han av fredsofferet ofre et ildoffer til Herren. Det skal være fettet som dekker innvollene, og alt det fettet som er på innvollene,</verse><verse id="4">begge nyrene med det fettet som er på dem ved hoftene, og den store leverlappen. Den skal han ta ut sammen med nyrene.</verse><verse id="5">Og Arons sønner skal brenne det på alteret sammen med brennofferet som ligger over veden på ilden. Det er et ildoffer til velbehagelig duft for Herren.</verse><verse id="6">Dersom han vil bære fram for Herren et fredsoffer av småfeet, så skal han ofre et hanndyr eller et hunndyr uten lyte.</verse><verse id="7">Er det en sau han vil ofre, så skal han føre den fram for Herrens åsyn</verse><verse id="8">og legge hånden på offerdyrets hode og slakte det foran sammenkomstens telt. Og Arons sønner skal stenke blodet rundt om på alteret.</verse><verse id="9">Så skal han av fredsofferet bære fram et ildoffer for Herren. Det skal være fettet: hele fetthalen - den skal han skjære av like ved ryggbenet - og fettet som dekker innvollene, og alt det fettet som er på innvollene,</verse><verse id="10">begge nyrene med det fettet som er på dem ved hoftene, og den store leverlappen. Den skal han ta ut sammen med nyrene.</verse><verse id="11">Og presten skal brenne det på alteret, det er ildoffermat for Herren.</verse><verse id="12">Er det en geit han vil ofre, så skal han føre den fram for Herrens åsyn</verse><verse id="13">og legge hånden på dens hode og slakte den foran sammenkomstens telt. Og Arons sønner skal stenke blodet rundt om på alteret.</verse><verse id="14">Så skal han av sitt offer bære fram et ildoffer for Herren. Det skal være fettet som dekker innvollene, og alt det fettet som er på innvollene,</verse><verse id="15">begge nyrene med det fettet som er på dem ved hoftene, og den store leverlappen. Den skal han ta ut sammen med nyrene.</verse><verse id="16">Og presten skal brenne det på alteret. Det er ildoffermat til velbehagelig duft. Alt fettet hører Herren til.</verse><verse id="17">Det skal være en evig lov for dere, fra slekt til slekt, hvor dere så bor. Fett og blod skal dere ikke ete.</verse></chapter><chapter id="4"><verse id="1">Herren talte til Moses og sa:</verse><verse id="2">Tal til Israels barn og si: Når noen synder av vanvare mot et av Herrens bud og gjør noe som han har forbudt å gjøre,</verse><verse id="3">så skal han, dersom det er den salvede presten som synder og slik fører skyld over folket, ofre til Herren en ung okse uten lyte til syndoffer for den synd han har gjort.</verse><verse id="4">Han skal føre oksen fram for Herrens åsyn, til inngangen til sammenkomstens telt. Han skal legge hånden på oksens hode, og han skal slakte oksen for Herrens åsyn.</verse><verse id="5">Så skal han - den salvede presten - ta av oksens blod og bære det inn i sammenkomstens telt.</verse><verse id="6">Og han, presten, skal dyppe fingeren i blodet, og han skal stenke av blodet sju ganger for Herrens åsyn, like foran helligdommens forheng.</verse><verse id="7">Noe av blodet skal han stryke på hornene av alteret med den velluktende røkelsen, det som står for Herrens åsyn i sammenkomstens telt. Resten av oksens blod skal han helle ut ved foten av brennofferalteret, som står ved inngangen til sammenkomstens telt.</verse><verse id="8">Alt fettet på syndofferoksen skal han ta ut av den, både fettet som dekker innvollene og alt det fettet som er på innvollene,</verse><verse id="9">og begge nyrene med det fettet som er på dem ved hoftene, og den store leverlappen. Den skal han ta ut sammen med nyrene.</verse><verse id="10">Alt dette skal tas ut, likesom det blir tatt ut av fredsofferoksen, og presten skal brenne det på brennofferalteret.</verse><verse id="11">Men oksens hud og alt kjøttet med hode, føtter, innvoller og mageinnhold,</verse><verse id="12">hele oksen skal han føre utenfor leiren til et rent sted, der hvor de slår ut asken. Og han skal brenne opp oksen med veden, der hvor de slår ut asken, der skal den brennes.</verse><verse id="13">Dersom det er hele Israels menighet som synder av vanvare mot et av Herrens bud, slik at det er skjult for folkets øyne og de har gjort noe som han har forbudt å gjøre, og slik fører skyld over seg,</verse><verse id="14">og så den synden de har gjort, blir kjent, da skal folket ofre en ung okse til syndoffer. De skal føre den fram foran sammenkomstens telt,</verse><verse id="15">og menighetens eldste skal legge hendene på oksens hode for Herrens åsyn. Så skal oksen slaktes for Herrens åsyn.</verse><verse id="16">Den salvede presten skal bære noe av oksens blod inn i sammenkomstens telt.</verse><verse id="17">Og han, presten, skal dyppe fingeren i blodet og stenke sju ganger for Herrens åsyn, like foran forhenget.</verse><verse id="18">Noe av blodet skal han stryke på hornene av det alteret som står for Herrens åsyn i sammenkomstens telt. Resten av blodet skal han helle ut ved foten av brennofferalteret, som står ved inngangen til sammenkomstens telt.</verse><verse id="19">Alt fettet på oksen skal han ta ut av den og brenne på alteret.</verse><verse id="20">Han skal gjøre med denne oksen slik som han gjorde med den første syndofferoksen. Og presten skal gjøre soning for dem, så de får forlatelse.</verse><verse id="21">Så skal de føre oksen utenfor leiren og brenne den opp likesom den første oksen. Det er syndofferet for menigheten.</verse><verse id="22">Er det en høvding som synder av vanvare mot noe av Herrens, sin Guds bud og gjør noe som han har forbudt å gjøre, og slik fører skyld over seg,</verse><verse id="23">og så den synd han har gjort, blir kjent for ham, da skal han som sitt offer føre fram en geitebukk, et hanndyr uten lyte.</verse><verse id="24">Han skal legge hånden på bukkens hode og slakte den på det stedet hvor de slakter brennoffer for Herrens åsyn. Det er et syndoffer.</verse><verse id="25">Presten skal ta av syndofferets blod på fingeren og stryke det på hornene av brennofferalteret. Resten av blodet skal han helle ut ved foten av brennofferalteret.</verse><verse id="26">Alt fettet skal han brenne på alteret slik som han gjorde med fettet av fredsofferet. Og presten skal gjøre soning for ham og fri ham for hans synd, så han får forlatelse.</verse><verse id="27">Dersom det er noen av folket som synder av vanvare mot et av Herrens bud og gjør noe som han har forbudt å gjøre, og slik fører skyld over seg,</verse><verse id="28">og så den synden han har gjort, blir kjent for ham, da skal han som sitt offer for den synden han har gjort, føre fram en geit uten lyte, et hunndyr.</verse><verse id="29">Han skal legge hånden på syndofferets hode og slakte syndofferet der hvor brennofferet blir slaktet.</verse><verse id="30">Presten skal ta av geitens blod på fingeren og stryke det på hornene av brennofferalteret. Resten av blodet skal han helle ut ved alterets fot.</verse><verse id="31">Alt fettet skal han ta ut, likesom fettet tas ut av fredsofferet. Og presten skal brenne det på alteret til en velbehagelig duft for Herren. Slik skal presten gjøre soning for ham, så han får forlatelse.</verse><verse id="32">Er det en sau han fører fram som syndoffer, så skal han komme med et hunndyr uten lyte.</verse><verse id="33">Han skal legge hånden på offerdyrets hode og slakte det til syndoffer på det stedet hvor brennofferet blir slaktet.</verse><verse id="34">Presten skal ta av syndofferets blod på fingeren og stryke det på hornene av brennofferalteret. Resten av blodet skal han helle ut ved alterets fot.</verse><verse id="35">Alt fettet skal han ta ut, slik som fettet på sauen tas ut av fredsofferet. Og presten skal brenne det på alteret sammen med Herrens ildoffer. Slik skal presten gjøre soning for ham for den synden han har gjort, så han får forlatelse.</verse></chapter><chapter id="5"><verse id="1">Når noen synder, idet han hører et offentlig påbud om å vitne, og er i stand til å vitne om noe som han enten har sett eller er blitt vitende om, men likevel ikke gir opplysning om det, da ligger det en misgjerning på ham.</verse><verse id="2">Eller når noen uten å vite det rører ved noe urent, enten det er åtselet av et urent, vilt dyr eller åtselet av et urent husdyr eller åtselet av et urent kryp, da er han blitt uren og har ført skyld over seg,</verse><verse id="3">eller når han uten å vite det rører ved et menneskes urenhet, hvilken som helst urenhet som han selv blir uren ved, og han siden får vite det og kjenner seg skyldig,</verse><verse id="4">eller når noen uten å sanse seg sverger tankeløst med sine lepper at han vil gjøre noe, enten ondt eller godt, hva det så kan være et menneske tankeløst sverger på - når han blir klar over det, da står han skyldig.</verse><verse id="5">Når noen altså har ført skyld over seg ved noe av dette, skal han bekjenne den synden han har begått,</verse><verse id="6">og han skal bære fram for Herren et skyldoffer for den synden han har gjort. Det skal være et hunndyr av småfeet, en sau eller en geit til syndoffer. Og presten skal gjøre soning for ham for hans synd.</verse><verse id="7">Men dersom han ikke har råd til en sau, da skal han som har syndet, bære fram som skyldoffer for Herren to turtelduer eller to dueunger, en til syndoffer og en til brennoffer.</verse><verse id="8">Han skal føre dem fram til presten. Presten skal først ofre den som er til syndoffer, han skal vri hodet av den like over nakken, men uten å rive det av.</verse><verse id="9">Så skal han stenke av syndofferets blod på alterets vegg. Det som er til overs av blodet, skal presses ut ved alterets fot. Det er et syndoffer.</verse><verse id="10">Den andre fuglen skal han ofre som brennoffer, slik dette er foreskrevet. Og presten skal gjøre soning for ham for den synden han har gjort seg skyldig i, så han får forlatelse.</verse><verse id="11">Men dersom han ikke har råd til to turtelduer eller to dueunger, så skal han som offergave for sin synd bære fram tiendedelen av en efa fint mel som syndoffer. Han skal ikke ha olje på det og ikke legge virak til, for det er et syndoffer.</verse><verse id="12">Han skal bære det til presten, og presten skal ta en håndfull av det som påminningsoffer og brenne det på alteret sammen med Herrens ildoffer. Det er et syndoffer.</verse><verse id="13">Og presten skal gjøre soning for ham for den synden han har gjort i et eller annet av dette, så han får forlatelse. Resten av offeret skal tilhøre presten på samme måte som ved matofferet.</verse><verse id="14">Og Herren talte til Moses og sa:</verse><verse id="15">Når noen bærer seg troløst at og av vanvare forsynder seg mot noen av Herrens hellige ting, da skal han som skyldoffer for sin synd ofre til Herren en vær uten lyte av sitt småfe, en som etter din verdsetting er verd minst to sekel i sølv etter helligdommens sekel.</verse><verse id="16">Og det hellige som han har forsyndet seg mot, skal han gi vederlag for, og han skal legge til femtedelen og gi det til presten. Og presten skal gjøre soning for ham med skyldofferværen, så han får forlatelse.</verse><verse id="17">Når noen uten å vite det synder mot et av Herrens bud og gjør noe som han har forbudt å gjøre, og han slik har ført skyld over seg og det ligger misgjerning på ham,</verse><verse id="18">da skal han som skyldoffer føre fram for presten en vær uten lyte av sitt småfe, etter din verdsetting. Og presten skal gjøre soning for ham for den synden han har gjort uten å vite om det, så han får forlatelse.</verse><verse id="19">Det er et skyldoffer, han er blitt skyldig for Herren.</verse></chapter><chapter id="6"><verse id="1">Og Herren talte til Moses og sa:</verse><verse id="2">Gi dette påbudet til Aron og hans sønner: Dette er loven om brennofferet: Brennofferet skal ligge på ildstedet på alteret hele natten til om morgenen. Slik skal alterilden holdes brennende.</verse><verse id="3">Presten skal kle seg i sin linkappe og bære benklær av lin nærmest kroppen. Og han skal ta bort asken etter brennofferet som ilden har fortært på alteret, og legge den ved siden av alteret.</verse><verse id="4">Så skal han ta av seg sine klær og ta på seg andre klær og bære asken utenfor leiren til et rent sted.</verse><verse id="5">Ilden skal holdes brennende på alteret, den må ikke slokne. Hver morgen skal presten legge ny ved på ilden og legge brennofferet til rette på den og brenne fettstykkene av fredsofferet på den.</verse><verse id="6">En stadig ild skal holdes tent på alteret, den må ikke slokne.</verse><verse id="7">Dette er loven om matofferet: Arons sønner skal bære det fram for Herrens åsyn, foran alteret.</verse><verse id="8">Og presten skal ta en håndfull av matofferets fine mel og av dets olje og all virak som er på matofferet, og brenne det på alteret til en velbehagelig duft, som et påminningsoffer til Herren.</verse><verse id="9">Det som blir til overs, skal Aron og hans sønner ete. Det skal etes usyret på et hellig sted, i forgården til sammenkomstens telt skal de ete det.</verse><verse id="10">Det skal ikke bakes med surdeig. Jeg har gitt dem det som deres del av mine ildoffer, det er høyhellig likesom syndofferet og skyldofferet.</verse><verse id="11">Alle av mannkjønn blant Arons barn kan ete det. Til alle tider, fra slekt til slekt, skal det være deres del av Herrens ildofre. Hver den som rører ved dem, skal være hellig.</verse><verse id="12">Og Herren talte til Moses og sa:</verse><verse id="13">Dette er Arons og hans sønners offer, det som de skal ofre til Herren den dagen en av dem blir salvet: tiendedelen av en efa fint mel som stadig matoffer, halvdelen om morgenen og halvdelen om kvelden.</verse><verse id="14">Det skal lages til med olje på en helle, godt knadd skal det være når du bærer det fram. Et matoffer som er bakt, skal du bære fram i små stykker til en velbehagelig duft for Herren.</verse><verse id="15">Den av Arons sønner som blir salvet til prest i hans sted, skal lage det til. Det er en evig lov. Det skal brennes opp helt for Herren.</verse><verse id="16">Hvert matoffer som en prest bærer fram for seg selv, skal brennes helt, det må ikke etes.</verse><verse id="17">Og Herren talte til Moses og sa:</verse><verse id="18">Tal til Aron og hans sønner og si: Dette er loven om syndofferet: På det stedet hvor brennofferet blir slaktet, skal syndofferet slaktes for Herrens åsyn. Det er høyhellig.</verse><verse id="19">Den presten som bærer fram syndofferet, kan ete det. Det skal etes på et hellig sted, i forgården til sammenkomstens telt.</verse><verse id="20">Hver den som rører ved dets kjøtt, skal være hellig. Og om det kommer noe av dets blod på et klesplagg, skal du vaske det på et hellig sted.</verse><verse id="21">Er det et leirkar det blir kokt i, så skal karet slås i stykker. Men er det kokt i et kobberkar, så skal karet skures og skylles med vann.</verse><verse id="22">Alle menn som er prester, kan ete av det. Det er høyhellig.</verse><verse id="23">Men de syndoffer som det bæres blod av inn i sammenkomstens telt for å gjøre soning i helligdommen, må ikke etes. De skal brennes opp med ild.</verse></chapter><chapter id="7"><verse id="1">Dette er loven om skyldofferet: Det er høyhellig.</verse><verse id="2">På det stedet hvor brennofferet blir slaktet, skal skyldofferet slaktes. Blodet skal stenkes rundt om på alteret.</verse><verse id="3">Alt fettet skal ofres, både fetthalen og fettet som dekker innvollene,</verse><verse id="4">begge nyrene med det fettet som er på dem ved hoftene, og den store leverlappen, den skal tas ut sammen med nyrene.</verse><verse id="5">Og presten skal brenne det på alteret som ildoffer til Herren. Det er et skyldoffer.</verse><verse id="6">Alle menn som er prester, kan ete det. På et hellig sted skal det etes, det er høyhellig.</verse><verse id="7">Med skyldofferet skal det være som med syndofferet, samme lov gjelder for dem begge. Det skal tilhøre den presten som gjør soning med det.</verse><verse id="8">Når en prest ofrer brennoffer for noen, så skal huden av det brennofferet han har ofret, tilhøre den samme presten.</verse><verse id="9">Hvert matoffer som bakes i ovn eller som stekes i panne eller på helle, skal tilhøre den presten som ofrer det.</verse><verse id="10">Men hvert matoffer som er blandet med olje, eller som er tørt, skal tilhøre alle Arons sønner, den ene som den andre.</verse><verse id="11">Dette er loven om fredsofferet som ofres til Herren:</verse><verse id="12">Dersom noen ofrer det til takkoffer, så skal han i tillegg til slaktofferet som bæres fram til takkoffer, ofre usyrede kaker med olje i og usyrede brødleiver smurt med olje, og fint mel knadd til kaker med olje i.</verse><verse id="13">Dette er den offergaven han skal bære fram i tillegg til det slaktofferet som bæres fram til takkoffer og fredsoffer, og dessuten syrede kaker.</verse><verse id="14">Av dette offeret skal han bære fram en kake av hvert slag som gave til Herren. Det skal tilhøre presten som stenker fredsofferets blod på alteret.</verse><verse id="15">Kjøttet av et fredsoffer som bæres fram som takkoffer, skal etes på den dagen det ofres. Det må ikke bli liggende noe av det til om morgenen.</verse><verse id="16">Dersom hans slaktoffer er et løfteoffer eller et frivillig offer, skal det etes på den dagen det ofres. Men det som blir tilbake, kan etes den neste dagen.</verse><verse id="17">Det som ennå blir tilbake av slaktofferets kjøtt, skal brennes opp med ild på den tredje dagen.</verse><verse id="18">Om noen på den tredje dagen eter av fredsofferets kjøtt, da har Herren ikke velbehag i offeret. Det skal ikke regnes den som ofret det til gode, det skal være en styggedom. Om noen eter av det, da fører han skyld over seg.</verse><verse id="19">Kjøtt* som kommer nær noe urent, skal ikke etes, det skal brennes opp med ild. Ellers kan alle som er rene, ete av kjøttet.</verse><verse id="20">Men den som eter kjøtt av Herrens fredsoffer mens det er noe urent på ham, han skal utryddes av sitt folk.</verse><verse id="21">Når noen rører ved noe urent, enten det er et menneskes urenhet eller et urent dyr eller noe annet urent og motbydelig, og så eter av kjøttet fra Herrens fredsoffer, da skal han utryddes av sitt folk.</verse><verse id="22">Og Herren talte til Moses og sa:</verse><verse id="23">Tal til Israels barn og si: Dere skal ikke ete fett av okse eller sau eller geit.</verse><verse id="24">Fettet av et selvdødt dyr eller av et dyr som er revet i hjel, kan nyttes til forskjellig bruk, men dere må ikke ete det.</verse><verse id="25">Hver den som eter fettet av noe dyr som det ofres ildoffer av til Herren, han skal utryddes av sitt folk.</verse><verse id="26">Blod skal dere ikke ete, verken av fugl eller fe, hvor dere så bor.</verse><verse id="27">Hver den som noen gang eter blod, han skal utryddes av sitt folk.</verse><verse id="28">Og Herren talte til Moses og sa:</verse><verse id="29">Tal til Israels barn og si: Den som ofrer sitt fredsslaktoffer til Herren, han skal selv bære fram for Herren sin offergave av sitt fredsslaktoffer.</verse><verse id="30">Med egne hender skal han bære fram Herrens ildoffer. Både fettet og brystet skal han bære fram, og brystet skal svinges for Herrens åsyn.</verse><verse id="31">Presten skal brenne fettet på alteret, men brystet skal høre Aron og hans sønner til.</verse><verse id="32">Og det høyre låret skal dere gi presten som gave av deres fredsoffer.</verse><verse id="33">Den av Arons sønner som ofrer fredsofferblodet og fettet, han skal ha det høyre låret som sin del.</verse><verse id="34">For svingebrystet og løftelåret har jeg mottatt fra Israels barn av deres fredsslaktoffer og gitt det til Aron, presten, og til hans sønner, som en evig rettighet de kan kreve av Israels barn.</verse><verse id="35">Dette er Arons del og hans sønners del av Herrens ildoffer. Det blir gitt dem på den dagen de føres fram for å tjene Herren som prester.</verse><verse id="36">Det er den del som Herren befalte at Israels barn skulle gi dem på den dagen de blir salvet, en evig rettighet, fra slekt til slekt.</verse><verse id="37">Dette er loven om brennofferet, om matofferet og om syndofferet og om skyldofferet og om innvielsesofferet og om fredsofferet,</verse><verse id="38">den som Herren ga Moses på Sinai berg den dagen han bød Israels barn at de skulle ofre til Herren sine offer i Sinai ørken.</verse></chapter><chapter id="8"><verse id="1">Og Herren talte til Moses og sa:</verse><verse id="2">Hent Aron og hans sønner, ta deres klær og salvingsoljen og syndofferoksen og de to værene og kurven med de usyrede brødene,</verse><verse id="3">og kall sammen hele menigheten ved inngangen til sammenkomstens telt!</verse><verse id="4">Moses gjorde som Herren bød ham. Menigheten samlet seg ved inngangen til sammenkomstens telt.</verse><verse id="5">Og Moses sa til menigheten: Slik har Herren befalt å gjøre.</verse><verse id="6">Så førte Moses fram Aron og sønnene hans og vasket dem med vann.</verse><verse id="7">Han ga Aron kappen på og spente beltet om ham. Så kledde han ham i ytterkappen, ga ham efoden* på og bandt efodens belte om ham, og med det snørte han efoden sammen.</verse><verse id="8">Så satte han brystduken på ham, og i brystduken la han urim og tummim*.</verse><verse id="9">Han satte luen på hodet hans, og på dens forside satte han gullplaten, det hellige hodesmykket, slik som Herren hadde befalt Moses.</verse><verse id="10">Og Moses tok salvingsoljen og salvet tabernaklet og alt som var i det, og helliget det.</verse><verse id="11">Han stenket av oljen sju ganger på alteret og salvet alteret og alt som hørte til det, og vaskekaret med sitt fotstykke. Slik helliget han dem.</verse><verse id="12">Og han helte av salvingsoljen på Arons hode og salvet ham og helliget ham.</verse><verse id="13">Så førte Moses fram Arons sønner, han kledde dem i kapper og spente beltet om dem og bandt høye luer på dem, slik som Herren hadde befalt Moses.</verse><verse id="14">Så ledet han syndofferoksen fram, og Aron og sønnene hans la hendene på syndofferoksens hode.</verse><verse id="15">De slaktet den, og Moses tok blodet og strøk det rundt om på alterhornene med sin finger og renset alteret for synd. Resten av blodet helte han ut ved alterets fot. Slik gjorde han soning for det og helliget det.</verse><verse id="16">Han tok alt fettet som var på innvollene, den store leverlappen og begge nyrene og fettet på dem, og Moses brente det på alteret.</verse><verse id="17">Men oksen med dens hud og dens kjøtt og dens mageinnhold brente han opp med ild utenfor leiren, slik som Herren hadde befalt Moses.</verse><verse id="18">Så ledet han brennofferværen fram, og Aron og sønnene hans la sine hender på værens hode.</verse><verse id="19">De slaktet den, og Moses stenket blodet rundt om på alteret.</verse><verse id="20">Men væren selv delte de opp i sine stykker, og Moses brente hodet og stykkene og fettet.</verse><verse id="21">De vasket innvollene og føttene med vann, og Moses brente hele væren på alteret. Det var et brennoffer til en velbehagelig duft, et ildoffer for Herren, slik som Herren hadde befalt Moses.</verse><verse id="22">Så ledet han fram den andre væren, innvielsesværen, og Aron og sønnene hans la hendene på værens hode.</verse><verse id="23">De slaktet den, og Moses tok av blodet og strøk på Arons høyre ørelapp og på tommelfingeren på hans høyre hånd og på stortåen på hans høyre fot.</verse><verse id="24">Så førte de Arons sønner fram, og Moses strøk noe av blodet på deres høyre ørelapp og på tommelfingeren på deres høyre hånd og på stortåen på deres høyre fot. Og Moses stenket resten av blodet rundt om på alteret.</verse><verse id="25">Så tok han fettet, både fetthalen og alt fettet som var på innvollene, og den store leverlappen og begge nyrene og fettet på dem og det høyre låret,</verse><verse id="26">og av kurven med usyret brød som sto for Herrens åsyn, tok han en usyret kake og en oljekake og en brødleiv og la på fettstykkene og på det høyre låret.</verse><verse id="27">Alt dette la han i Arons hender og i hans sønners hender, og han svingte det for Herrens åsyn.</verse><verse id="28">Så tok Moses det av deres hånd og brente det på alteret sammen med brennofferet. Det var et innvielsesoffer til en velbehagelig duft, et ildoffer for Herren.</verse><verse id="29">Deretter tok Moses brystet og svingte det for Herrens åsyn. Det var den del Moses fikk av innvielsesværen, slik som Herren hadde befalt Moses.</verse><verse id="30">Og Moses tok av salvingsoljen og av blodet som var på alteret, og stenket på Aron og på hans klær og likeså på sønnene hans og deres klær. Slik helliget han Aron og hans klær og likeså hans sønner og hans sønners klær.</verse><verse id="31">Og Moses sa til Aron og sønnene hans: Kok kjøttet ved inngangen til sammenkomstens telt og et det der sammen med brødet som er i innvielseskurven, slik som jeg har befalt og sagt: Aron og hans sønner skal ete det.</verse><verse id="32">Men det som blir til overs av kjøttet og av brødet, skal dere brenne opp med ild.</verse><verse id="33">I sju dager skal dere ikke gå bort fra inngangen til sammenkomstens telt - helt til den dagen når innvielsestiden er til ende. For sju dager skal innvielsen vare.</verse><verse id="34">Som det er gjort i dag, slik har Herren befalt det skal gjøres også de andre dagene, for å gjøre soning for dere.</verse><verse id="35">Dere skal bli ved inngangen til sammenkomstens telt i sju dager, både dag og natt. Og dere skal ta vare på det som Herren vil ha ivaretatt, så dere ikke skal dø. For slik er det befalt meg.</verse><verse id="36">Og Aron og sønnene hans gjorde alt det som Herren hadde befalt ved Moses.</verse></chapter><chapter id="9"><verse id="1">Den åttende dagen kalte Moses til seg Aron og hans sønner og Israels eldste.</verse><verse id="2">Han sa til Aron: Ta deg en oksekalv til syndoffer og en vær til brennoffer, begge uten lyte, og led dem fram for Herrens åsyn.</verse><verse id="3">Og du skal tale til Israels barn og si: Ta en geitebukk til syndoffer, og en kalv og et lam, begge årsgamle og uten lyte, til brennoffer,</verse><verse id="4">og ta en okse og en vær til fredsoffer, for å ofre dem for Herrens åsyn, og et matoffer, tillaget med olje! For i dag vil Herren åpenbare seg for dere.</verse><verse id="5">De tok det som Moses hadde befalt, og førte det fram foran sammenkomstens telt. Og hele menigheten kom og sto for Herrens åsyn.</verse><verse id="6">Da sa Moses: Dette er det Herren har befalt dere å gjøre, så skal Herrens herlighet åpenbare seg for dere.</verse><verse id="7">Så sa Moses til Aron: Gå fram til alteret og ofre ditt syndoffer og ditt brennoffer og gjør soning for deg og for folket. Ofre så folkets offer og gjør soning for dem, slik som Herren har befalt!</verse><verse id="8">Og Aron trådte fram til alteret og slaktet den kalven som skulle være syndoffer for ham selv.</verse><verse id="9">Arons sønner bar blodet til ham, og han dyppet fingeren sin i blodet og strøk det på alterhornene. Resten av blodet helte han ut ved alterets fot.</verse><verse id="10">Men fettet og nyrene og den store leverlappen av syndofferet brente han på alteret, slik som Herren hadde befalt Moses.</verse><verse id="11">Kjøttet og huden brente han opp med ild utenfor leiren.</verse><verse id="12">Så slaktet han brennofferet. Arons sønner rakte ham blodet, og han stenket det rundt om på alteret.</verse><verse id="13">Så rakte de ham brennofferet, stykke for stykke, og hodet, og han brente det på alteret.</verse><verse id="14">Han vasket innvollene og føttene og brente dem sammen med brennofferet på alteret.</verse><verse id="15">Så førte han fram folkets offer. Han tok bukken som skulle være syndoffer for folket, slaktet den og ofret den til et syndoffer, likesom det første offerdyret.</verse><verse id="16">Så førte han brennofferet fram og ofret det, som det var foreskrevet.</verse><verse id="17">Deretter bar han matofferet fram og tok en håndfull av det og brente på alteret, i tillegg til morgenbrennofferet.</verse><verse id="18">Så slaktet han oksen og væren som skulle være folkets fredsoffer. Arons sønner rakte ham blodet, og han stenket det rundt om på alteret.</verse><verse id="19">Men fettstykkene av oksen og væren, både fetthalen og fettet som dekket innvollene, og nyrene og den store leverlappen -</verse><verse id="20">disse fettstykkene la de på bryststykkene, og han brente fettstykkene på alteret.</verse><verse id="21">Men bryststykkene og det høyre låret svingte Aron for Herrens åsyn, slik som Moses hadde befalt.</verse><verse id="22">Aron løftet sine hender over folket og velsignet dem. Så steg han ned, etter at han hadde ofret syndofferet og brennofferet og fredsofferet.</verse><verse id="23">Deretter gikk Moses og Aron inn i sammenkomstens telt. Og da de kom ut igjen, velsignet de folket. Da åpenbarte Herrens herlighet seg for hele folket.</verse><verse id="24">Det gikk ild ut fra Herrens åsyn og fortærte brennofferet og fettstykkene på alteret. Og hele folket så det, og de ropte høyt av glede og falt ned på sitt ansikt.</verse></chapter><chapter id="10"><verse id="1">Men Arons sønner Nadab og Abihu tok hver sitt ildkar og la ild i dem og la røkelse på ilden og bar fremmed ild inn for Herrens åsyn, som han ikke hadde befalt dem.</verse><verse id="2">Da gikk det ild ut fra Herrens åsyn og fortærte dem, og de døde for Herrens åsyn.</verse><verse id="3">Da sa Moses til Aron: Dette var det Herren talte om da han sa: På den som står meg nær, vil jeg hellige meg og for alt folkets åsyn vil jeg herliggjøre meg. Og Aron tidde.</verse><verse id="4">Men Moses kalte på Misjael og Elsafan, sønner av Arons onkel Ussiel, og sa til dem: Tre fram og bær deres brødre bort fra helligdommen og utenfor leiren!</verse><verse id="5">De trådte da fram og bar dem i deres kapper utenfor leiren, som Moses hadde sagt.</verse><verse id="6">Da sa Moses til Aron og hans sønner Eleasar og Itamar: Dere skal ikke gå med uflidd hår og ikke rive i stykker deres klær, for at dere ikke skal dø, og for at han* ikke skal bli vred på hele menigheten. Men deres brødre, hele Israels hus, skal gråte over denne ild som Herren har opptent.</verse><verse id="7">Dere skal ikke gå bort fra inngangen til sammenkomstens telt, for at dere ikke skal dø. For Herrens salvingsolje er på dere. Og de gjorde som Moses sa.</verse><verse id="8">Og Herren talte til Aron og sa:</verse><verse id="9">Vin eller sterk drikk skal verken du eller sønnene dine drikke når dere går inn i sammenkomstens telt, for at dere ikke skal dø - det skal være en evig lov for dere, fra slekt til slekt -</verse><verse id="10">så dere kan gjøre forskjell mellom hellig og vanhellig, mellom urent og rent,</verse><verse id="11">og lære Israels barn alle de lover som Herren har kunngjort dem ved Moses.</verse><verse id="12">Så sa Moses til Aron og sønnene hans Eleasar og Itamar, som ennå var i live: Ta det matofferet som er til overs av Herrens ildoffer, og et det usyret ved siden av alteret. For det er høyhellig.</verse><verse id="13">Dere skal ete det på et hellig sted, for det er din og dine sønners fastsatte del av Herrens ildoffer. Slik er det blitt befalt meg.</verse><verse id="14">Og svingebrystet og løftelåret skal dere ete på et rent sted, du og dine sønner og dine døtre med deg. For det er gitt deg og dine barn som deres fastsatte del av Israels barns fredsoffer.</verse><verse id="15">Løftelåret og svingebrystet skal dere bære fram sammen med ildofferfettstykkene og svinge dem for Herrens åsyn. Det skal være din og dine barns fastsatte del til evig tid, slik som Herren har befalt.</verse><verse id="16">Da Moses spurte etter syndofferbukken, viste det seg at den var oppbrent. Da ble han vred på Eleasar og Itamar, Arons sønner som ennå var i live, og han sa:</verse><verse id="17">Hvorfor har dere ikke ett syndofferet på det hellige sted? Det er jo høyhellig, og han har gitt dere det for at dere skal ta bort menighetens syndeskyld og gjøre soning for dem for Herrens åsyn.</verse><verse id="18">Blodet ble jo ikke båret inn i helligdommen. Derfor skulle dere ha ett kjøttet på det hellige sted, slik som jeg har befalt.</verse><verse id="19">Da sa Aron til Moses: De har jo i dag ofret sitt syndoffer og sitt brennoffer for Herrens åsyn, og enda har slik en ulykke hendt meg. Om jeg nå hadde ett syndoffer i dag, skulle da det ha vært godt i Herrens øyne?</verse><verse id="20">Da Moses hørte dette, syntes han det var rett.</verse></chapter><chapter id="11"><verse id="1">Herren talte til Moses og Aron og sa til dem:</verse><verse id="2">Tal til Israels barn og si: Dette er de dyr som dere kan ete av alle firføtte dyr på jorden:</verse><verse id="3">Alle de firføtte dyr som har klover og har klovene kløvd helt igjennom, og som tygger drøv, dem kan dere ete.</verse><verse id="4">Blant dem som tygger drøv, og blant dem som har klover, er det bare disse dere ikke skal ete: kamelen, for den tygger vel drøv, men den har ikke klover, den skal være uren for dere,</verse><verse id="5">fjellgrevlingen, for den tygger vel drøv, men har ikke klover, den skal være uren for dere,</verse><verse id="6">haren, for den tygger vel drøv, men har ikke klover, den skal være uren for dere,</verse><verse id="7">svinet, for det har vel klover og har klovene kløvd helt igjennom, men det tygger ikke drøv, det skal være urent for dere.</verse><verse id="8">Kjøttet av disse dyrene skal dere ikke ete, og dere skal ikke røre ved deres døde kropper, de skal være urene for dere.</verse><verse id="9">Dette kan dere ete av alt det som er i vannet: Alt det som er i vannet - i havene og i elvene - som har finner og skjell, det kan dere ete.</verse><verse id="10">Men det som ikke har finner og skjell av alt det som finnes i havene og i elvene, av alt det som vrimler i vannet, og av alt levende som er i vannet, det skal være en styggedom for dere.</verse><verse id="11">En styggedom skal de være for dere, deres kjøtt skal dere ikke ete, og deres døde kropper skal dere holde for en styggedom.</verse><verse id="12">Alt i vannet som ikke har finner og skjell, det skal være en styggedom for dere.</verse><verse id="13">Dette er de fuglene dere skal holde for en styggedom, de skal ikke etes, de er en styggedom: ørnen og lammegribben og svartgribben</verse><verse id="14">og glenten, og alle slags falker,</verse><verse id="15">alle slags ravner</verse><verse id="16">og strutsen og gjøken og måken, alle slags hauker,</verse><verse id="17">kattuglen og skarven og hubroen</verse><verse id="18">og sløruglen og pelikanen og gribben</verse><verse id="19">og storken, alle slags hegrer, og hærfuglen og flaggermusen.</verse><verse id="20">Alt kryp som har vinger og går på fire føtter, skal være en styggedom for dere.</verse><verse id="21">Av alt kryp som har vinger og går på fire føtter, må dere bare ete dem som har springben ovenfor føttene til å hoppe på marken med.</verse><verse id="22">Av dem kan dere ete: arbe-gresshopper, solam-gresshopper, hargol-gresshopper og hagab-gresshopper.</verse><verse id="23">Men alt annet kryp som har vinger og fire føtter, skal være en styggedom for dere.</verse><verse id="24">Ved disse dyrene blir dere urene. Hver den som rører ved deres døde kropper, skal være uren til om kvelden,</verse><verse id="25">og hver den som har båret en slik kropp, skal vaske klærne sine og være uren til om kvelden.</verse><verse id="26">Hvert firføtt dyr som vel har klover, men ikke har klovene kløvd helt igjennom og ikke tygger drøv, skal være urent for dere. Hver den som rører ved dem, blir uren.</verse><verse id="27">Alle firføtte dyr som går på labber, skal være urene for dere. Hver den som rører ved deres døde kropper, skal være uren til om kvelden,</verse><verse id="28">og den som har båret deres døde kropper, skal vaske klærne og være uren til om kvelden. De skal være urene for dere.</verse><verse id="29">Blant de smådyr som kryper på jorden, skal disse være de mest urene for dere: muldvarpen og musen og alle slags firfisler,</verse><verse id="30">og anaka-firfislen, koah-firfislen og leta’a-firfislen, salamanderen og kameleonen.</verse><verse id="31">Disse skal være de mest urene for dere blant alle smådyr. Hver den som rører ved dem når de er døde, skal være uren til om kvelden.</verse><verse id="32">Alt det som et slikt dødt dyr faller på, er urent, enten det er trekar eller klær eller skinn eller sekker eller noen annen bruksgjenstand. Det skal legges i vann og være urent til om kvelden, da er det rent.</verse><verse id="33">Hvis det faller et slikt dyr ned i et leirkar, så blir alt det som er i karet urent, og karet selv skal dere slå i stykker.</verse><verse id="34">All mat som folk eter, og som lages til med vann, blir da uren. Og all drikk som folk drikker, blir uren, om den er i slike kar.</verse><verse id="35">Alt det som en slik død kropp faller på, blir urent. Enten det er ovn eller gryte, skal de brytes i stykker, de er urene og skal være urene for dere.</verse><verse id="36">Bare kilder og brønner som det samler seg vann i, blir like rene. Men den som rører ved deres døde kropper, blir uren.</verse><verse id="37">Om en slik død kropp faller på korn som skal såes, er kornet like rent.</verse><verse id="38">Men om det blir slått vann på såkornet, og en slik død kropp faller på det, da skal kornet være urent for dere.</verse><verse id="39">Dør noen av de firføtte dyr som er til føde for dere, da skal den som rører ved dyrets døde kropp, være uren til om kvelden,</verse><verse id="40">og den som har ett av dets døde kropp, skal vaske sine klær og være uren til om kvelden, og den som har båret dets døde kropp, skal vaske sine klær og være uren til om kvelden.</verse><verse id="41">Alle smådyr som kryper på jorden, skal være en styggedom, de skal ikke etes.</verse><verse id="42">Dere må ikke ete det som kryper på buken, eller det som går på fire føtter, eller det som har flere føtter blant alle smådyr som kryper på jorden. Det skal være en styggedom.</verse><verse id="43">Gjør ikke dere selv motbydelige ved noe slikt kryp, og la dere ikke smitte ved dem, så dere blir urene!</verse><verse id="44">For jeg er Herren deres Gud, og dere skal hellige dere. Dere skal være hellige, for jeg er hellig. Dere skal ikke gjøre dere selv urene ved noe av det kryp som rører seg på jorden.</verse><verse id="45">For jeg er Herren, som førte dere opp fra landet Egypt for å være deres Gud. Dere skal være hellige, for jeg er hellig.</verse><verse id="46">Dette er loven om de firføtte dyrene og fuglene og alt liv som rører seg i vannet, og om alle de dyr som kryper på jorden,</verse><verse id="47">så dere kan skille mellom urent og rent, mellom dyr som kan etes, og dyr som ikke kan etes.</verse></chapter><chapter id="12"><verse id="1">Herren talte til Moses og sa:</verse><verse id="2">Tal til Israels barn og si: Når en kvinne får barn og føder en gutt, da skal hun være uren i sju dager. Hun skal være uren likeså lenge som hun er uren i sin månedlige svakhet.</verse><verse id="3">Den åttende dagen skal hans forhud omskjæres.</verse><verse id="4">Deretter skal hun holde seg inne i trettitre dager under sitt blods renselse. Hun skal ikke røre ved noe hellig og ikke komme til helligdommen før hennes renselsesdager er til ende.</verse><verse id="5">Men føder hun en pike, da skal hun være uren i to uker likesom ved sin månedlige urenhet, og holde seg inne i sekstiseks dager under sitt blods renselse.</verse><verse id="6">Når hennes renselsesdager er til ende, enten det er en sønn eller en datter hun har født, så skal hun komme med et årsgammelt lam til brennoffer og en dueunge eller en turteldue til syndoffer og bære det fram til inngangen til sammenkomstens telt, til presten.</verse><verse id="7">Han skal ofre det for Herrens åsyn og gjøre soning for henne. Da blir hun ren etter blødningen. Dette er loven for den kvinne som har født, enten barnet er en gutt eller en pike.</verse><verse id="8">Men har hun ikke råd til et lam, så skal hun ta to turtelduer eller to dueunger, en til brennoffer og en til syndoffer. Og presten skal gjøre soning for henne, da blir hun ren.</verse></chapter><chapter id="13"><verse id="1">Herren talte til Moses og Aron og sa:</verse><verse id="2">Når det på et menneskes hud viser seg en knute eller et utslett eller en lys flekk, så det på hans hud er noe som ser ut til å bli spedalskhet, da skal han føres til Aron, presten, eller til en av hans sønner, prestene.</verse><verse id="3">Presten skal se på det syke stedet på huden, og dersom hårene på det er blitt hvite, og det syke stedet ser dypere ut enn huden ellers, da er det spedalskhet. Når presten ser det, skal han si ham uren.</verse><verse id="4">Men er det en hvit, lys flekk på huden, og den ikke ser dypere ut enn huden ellers, og hårene på den ikke er blitt hvite, da skal presten holde den syke innestengt i sju dager.</verse><verse id="5">Den sjuende dagen skal presten se på ham igjen, og dersom han finner at det syke stedet er uforandret å se til og ikke har bredt seg videre ut på huden, da skal han igjen holde ham innestengt i sju dager.</verse><verse id="6">Når så presten den sjuende dagen ser på ham enda en gang og finner at det syke stedet er bleknet og ikke har bredt seg videre ut på huden, da skal han si ham ren. Da er det bare et utslett. Han skal vaske sine klær, og så er han ren.</verse><verse id="7">Men brer utslettet seg på huden etter at han har vist seg fram for presten for å bli sagt ren, da skal han enda en gang vise seg fram for presten.</verse><verse id="8">Når presten da ser på ham og finner at utslettet har bredt seg videre ut på huden, da skal han si ham uren, det er spedalskhet.</verse><verse id="9">Når et menneske er blitt syk av spedalskhet, skal han føres til presten.</verse><verse id="10">Når presten da ser på ham og finner at det er en hvit knute på huden, og at hårene på den er blitt hvite, og at det er tegn til villkjøtt i knuten,</verse><verse id="11">da er det en gammel spedalskhet i huden på hans legeme. Presten skal si ham uren, han skal ikke holde ham inne, for han er alt uren.</verse><verse id="12">Men når spedalskheten bryter ut på huden, så den dekker den sykes hud helt fra hode til fot, overalt hvor prestens øye faller,</verse><verse id="13">og presten da ser på det og finner at spedalskheten dekker hele hans legeme, da skal han si den syke ren. Han er blitt hvit over det hele - han er ren.</verse><verse id="14">Men så snart det viser seg villkjøtt på ham, blir han uren.</verse><verse id="15">Når presten ser villkjøttet, skal han si ham uren. For villkjøttet er urent, det er spedalskhet.</verse><verse id="16">Men dersom villkjøttet igjen forandrer seg og blir hvitt, da skal han gå til presten.</verse><verse id="17">Når presten ser på ham og finner at det syke stedet er blitt hvitt, da skal han si den syke ren, for da er han ren.</verse><verse id="18">Når noen har en byll på huden, og den leges,</verse><verse id="19">og det der hvor byllen var, blir en hvit knute eller en lyserød flekk, da skal han vise seg fram for presten.</verse><verse id="20">Når presten ser på ham og finner at stedet ser dypere ut enn huden ellers, og at hårene på det er blitt hvite, da skal presten si ham uren. Det er spedalskhet som er brutt ut i byllen.</verse><verse id="21">Men når presten ser på det syke stedet og finner at det ikke er hvite hår der, og at det ikke er dypere enn huden ellers, og at det er blekt, da skal presten holde ham innestengt i sju dager.</verse><verse id="22">Brer det seg da videre ut på huden, skal presten si ham uren. Det er spedalskhet.</verse><verse id="23">Men dersom den lyse flekken blir uforandret på sitt sted og ikke har bredt seg ut, da er det bare arret etter byllen. Presten skal si ham ren.</verse><verse id="24">Når noen får et brannsår på huden, og kjøttet som gror i brannsåret, viser seg som en lyserød eller hvit flekk,</verse><verse id="25">da skal presten se på den, og dersom han finner at hårene på den lyse flekken er blitt hvite, og at den ser dypere ut enn huden ellers, da er det spedalskhet som er brutt ut i brannsåret. Presten skal si ham uren, det er spedalskhet.</verse><verse id="26">Men finner presten, når han ser på den, at det ikke er hvite hår på den lyse flekken, og at den ikke er dypere enn huden ellers, og at den er blek, da skal han holde ham innestengt i sju dager.</verse><verse id="27">Den sjuende dagen skal presten se på ham. Dersom flekken da har bredt seg videre ut på huden, skal presten si ham uren. Det er spedalskhet.</verse><verse id="28">Men dersom den lyse flekken blir uforandret på sitt sted og ikke har bredt seg ut på huden, og den er blek, da er det en knute etter brannsåret. Presten skal si ham ren, for det er bare arret etter brannsåret.</verse><verse id="29">Når en mann eller kvinne har et sykt sted på hodet eller i skjegget,</verse><verse id="30">så skal presten se på det syke stedet. Dersom han finner at det ser dypere ut enn huden ellers, og at det er gule, tynne hår på det, da skal han si ham uren. Det er skurv, spedalskhet på hodet eller i skjegget.</verse><verse id="31">Men dersom presten, når han ser på skurven, finner at den ikke ser dypere ut enn huden ellers, men at det ikke er sorte hår på den, da skal presten holde den som har skurven, innestengt i sju dager.</verse><verse id="32">Den sjuende dagen skal presten se på det syke stedet. Dersom han finner at skurven ikke har bredt seg ut, og at det ikke er gule hår på den, og at skurven ikke ser dypere ut enn huden ellers,</verse><verse id="33">da skal den som har skurven, rake seg, men ikke der hvor skurven er. Presten skal da igjen holde ham innestengt i sju dager.</verse><verse id="34">Dersom da presten ser på skurven den sjuende dagen, og finner at den ikke har bredt seg ut på huden, og at den ikke ser dypere ut enn huden ellers, da skal han si ham ren. Han skal vaske sine klær, så er han ren.</verse><verse id="35">Men dersom skurven brer seg ut på huden etter at han er sagt ren,</verse><verse id="36">så skal presten se på ham. Og dersom han finner at skurven har bredt seg ut på huden, da skal han ikke lete etter gule hår. Han er uren.</verse><verse id="37">Men ser det ut for ham som om skurven er uforandret, og det er vokst sorte hår på den, da er skurven legt. Han er ren, og presten skal si ham ren.</verse><verse id="38">Når en mann eller kvinne får lyse flekker på kroppen, hvite, lyse flekker,</verse><verse id="39">og presten da ser på dem og finner lyse flekker av en blek, hvit farge på huden, da er det bare et ufarlig utslett som er brutt ut på huden. Denne er ren.</verse><verse id="40">Når en mann mister håret på hodet, så han blir skallet, da er han ren.</verse><verse id="41">Når han mister håret fremme på hodet, så han blir fleinskallet, da er han ren.</verse><verse id="42">Men er det en lyserød flekk der hvor han er skallet, enten det er bak eller foran på hodet, da er det spedalskhet som bryter ut på det skallete sted, på bakhodet eller forhodet.</verse><verse id="43">Når presten ser på ham og finner at det er en lyserød knute på hans skallete bakhode eller forhode, av samme utseende som spedalskhet på huden,</verse><verse id="44">da er mannen spedalsk. Han er uren, presten skal si ham uren. Han har fått sykdommen på hodet.</verse><verse id="45">Den som er blitt rammet av spedalskhet, skal gå med flerrede klær og med uflidd hår. Han skal dekke til sitt skjegg og rope: Uren, uren!</verse><verse id="46">Han skal være uren hele den tid han har sykdommen. Uren er han, han skal bo for seg selv, hans bolig skal være utenfor leiren.</verse><verse id="47">Når det kommer spedalskhet på et klesplagg av ull eller lin,</verse><verse id="48">eller noe som er vevd eller strikket av lin eller av ull eller på skinn eller på noe som er gjort av skinn,</verse><verse id="49">og flekkene på klesplagget eller på skinnet eller på det som er vevd eller strikket eller på noe som er gjort av skinn, er grønnlige eller rødlige, da er det spedalskhet. Det skal vises fram for presten.</verse><verse id="50">Når presten har sett på flekkene, skal han holde det som flekkene er på, innelåst i sju dager.</verse><verse id="51">Dersom han da den sjuende dagen ser at flekkene har bredt seg ut på klesplagget eller på det som er vevd eller strikket eller på skinnet eller på noe som er gjort av skinn, da er det ondartet spedalskhet, det er urent.</verse><verse id="52">Enten det er klesplagget eller det som er vevd eller strikket av ull eller av lin eller noe som er gjort av skinn, hva det nå kan være, så skal det som flekkene er på, brennes opp. Det er ondartet spedalskhet, det skal brennes opp med ild.</verse><verse id="53">Men dersom presten, når han ser på det, finner at flekkene ikke har bredt seg ut på klesplagget eller på det som er vevd eller strikket eller på det som er gjort av skinn, hva det nå kan være,</verse><verse id="54">da skal han la det som flekkene er på, vaske, og igjen holde det innelåst i sju dager.</verse><verse id="55">Når så presten ser på det, etter at det er vasket, og han finner at flekkene ikke ser annerledes ut enn før, men at de heller ikke har bredt seg videre ut, da er det urent. Du skal brenne det opp med ild. Det er av det slaget som eter seg inn, på vrangen eller på retten.</verse><verse id="56">Men dersom presten, når han ser på det, finner at det stedet som flekkene er på, er blitt blekt etter vaskingen, da skal han rive det av klesplagget eller av skinnet eller av det som er vevd eller strikket.</verse><verse id="57">Men dersom flekkene ennå er synlige på klesplagget eller på det som er vevd eller strikket eller på det som er gjort av skinn, hva det nå kan være, da er det spedalskhet som bryter ut. Du skal brenne opp med ild det som flekkene er på.</verse><verse id="58">Men dersom flekkene på det klesplagget eller det som er vevd eller strikket eller tingene av skinn går bort når det vaskes, da skal det vaskes igjen. Så er det rent.</verse><verse id="59">Dette er loven om spedalskhet på klesplagg av ull eller av lin eller på det som er vevd eller strikket eller på noe som er gjort av skinn, hva det nå kan være - når det skal sies rent og når det skal sies urent.</verse></chapter><chapter id="14"><verse id="1">Og Herren talte til Moses og sa:</verse><verse id="2">Dette er loven om den spedalske, på den dagen han skal renses: Han skal føres til presten.</verse><verse id="3">Presten skal gå utenfor leiren, og når presten ser på ham og finner at han er helbredet fra sin spedalskhet,</verse><verse id="4">da skal presten befale at det for den som lar seg rense, skal tas ut to levende, rene fugler og sedertre og karmosinrød ull og isop,</verse><verse id="5">og han skal la dem slakte den ene fuglen i et leirkar, over rennende vann.</verse><verse id="6">Så skal han ta den levende fuglen og sedertreet og den karmosinrøde ullen og isopen og dyppe dem sammen med den levende fuglen i blodet av den fuglen som er slaktet over det rennende vannet.</verse><verse id="7">Han skal stenke sju ganger på den som lar seg rense for spedalskhet. Slik skal han rense ham. Og den levende fuglen skal han la fly sin vei ut i den åpne marken.</verse><verse id="8">Den som lar seg rense, skal vaske sine klær og rake av alt håret og bade seg i vann. Så er han ren. Deretter kan han gå inn i leiren. Men han skal holde seg utenfor sitt telt i sju dager.</verse><verse id="9">Den sjuende dagen skal han rake av alt håret, både sitt hodehår og sitt skjegg og sine øyenbryn - alt håret skal han rake av. Og han skal vaske sine klær og bade sitt legeme i vann, så er han ren.</verse><verse id="10">Den åttende dagen skal han ta to værlam uten lyte og et årsgammelt hunnlam uten lyte og til matoffer tre tiendedeler av en efa fint mel, blandet med olje, og så en log olje.</verse><verse id="11">Og presten som forestår renselsen, skal stille den mannen som lar seg rense, og de tingene han skal ofre, fram for Herrens åsyn, ved inngangen til sammenkomstens telt.</verse><verse id="12">Så skal presten ta det ene værlammet og bære det fram til skyldoffer sammen med den tilhørende log olje. Og han skal svinge dem for Herrens åsyn.</verse><verse id="13">Værlammet skal slaktes på det stedet hvor syndofferet og brennofferet blir slaktet, på det hellige stedet. For likesom syndofferet, slik tilhører også skyldofferet presten, det er høyhellig.</verse><verse id="14">Så skal presten ta av skyldofferets blod og stryke på den høyre ørelapp på den som lar seg rense, og på hans høyre tommelfinger og på hans høyre stortå.</verse><verse id="15">Og presten skal ta av den tilhørende log olje og helle i sin venstre hånd</verse><verse id="16">og så dyppe høyre pekefinger i oljen som han har i venstre hånd, og stenke av oljen med fingeren sju ganger for Herrens åsyn.</verse><verse id="17">Og av den oljen som er igjen i hånden, skal presten stryke noe på den høyre ørelappen på den som lar seg rense, og på hans høyre tommelfinger og på hans høyre stortå, over blodet av skyldofferet.</verse><verse id="18">Og det som ennå er til overs av oljen som presten har i hånden, skal han helle på hodet til den som lar seg rense. Slik skal presten gjøre soning for ham for Herrens åsyn.</verse><verse id="19">Så skal presten ofre syndofferet og gjøre soning for den som lar seg rense for sin urenhet. Deretter skal han slakte brennofferet.</verse><verse id="20">Og presten skal ofre brennofferet og matofferet på alteret og slik gjøre soning for ham. Da er han ren.</verse><verse id="21">Men er det en fattig mann, som ikke har råd til så mye, da skal han ta et værlam til skyldoffer - det skal svinges til soning for ham - og en tiendedel av en efa fint mel, blandet med olje, til matoffer, og en log olje</verse><verse id="22">og to turtelduer eller to dueunger, etter som han har råd til. Den ene skal være til syndoffer, og den andre til brennoffer.</verse><verse id="23">Den åttende dagen av sin renselse skal han bære dette fram til presten, til inngangen til sammenkomstens telt, for Herrens åsyn.</verse><verse id="24">Og presten skal ta skyldofferlammet og den log olje som hører til, og svinge dem for Herrens åsyn.</verse><verse id="25">De skal slakte skyldofferlammet. Og presten skal ta av skyldofferets blod og stryke på høyre ørelapp på den som lar seg rense, og på høyre tommelfinger og høyre stortå.</verse><verse id="26">Så skal presten helle noe av oljen i sin venstre hånd,</verse><verse id="27">og med sin høyre pekefinger skal han stenke sju ganger for Herrens åsyn av oljen som han har i sin venstre hånd.</verse><verse id="28">Så skal presten stryke noe av oljen som han har i hånden, på den høyre ørelappen på den som lar seg rense, og på hans høyre tommelfinger og på hans høyre stortå, på det stedet hvor blodet av skyldofferet er.</verse><verse id="29">Og det som er til overs av oljen som presten har i hånden, skal han helle på hodet til den som lar seg rense. Slik skal han gjøre soning for ham for Herrens åsyn.</verse><verse id="30">Så skal han ofre den ene av turtel-duene eller av dueungene - det som han har råd til -</verse><verse id="31">som syndoffer og den andre som brennoffer sammen med matofferet. Slik skal presten gjøre soning for den som lar seg rense, for Herrens åsyn.</verse><verse id="32">Dette er loven om den som lider av spedalskhet, men ikke har råd til å ofre så mye når han skal renses.</verse><verse id="33">Og Herren talte til Moses og Aron og sa:</verse><verse id="34">Når dere kommer inn i Kana’ans land, som jeg gir dere til eiendom, og jeg lar spedalskhet komme på noe hus i det landet dere får til eie,</verse><verse id="35">da skal den som eier huset, gå og melde det til presten og si: Det ser ut for meg som det er kommet spedalskhet på huset.</verse><verse id="36">Da skal presten la huset rydde, før han selv kommer for å se på flekkene, så ikke alt det som er i huset, skal bli urent. Deretter skal han komme og se på huset.</verse><verse id="37">Dersom han, når han ser på flekkene, finner at flekkene på husets vegger viser seg som grønnlige eller rødlige fordypninger som synes å ligge dypere enn veggen,</verse><verse id="38">da skal han gå ut av husets dør, og han skal stenge huset og holde det låst i sju dager.</verse><verse id="39">Den sjuende dagen skal presten komme igjen. Når han da ser på det og finner at flekkene har bredt seg ut på veggene i huset,</verse><verse id="40">da skal han la de steinene som flekkene er på, brytes ut og kastes utenfor byen på et urent sted.</verse><verse id="41">Deretter skal huset skrapes innvendig rundt omkring, og pussen som blir skrapt av, skal kastes på et urent sted utenfor byen.</verse><verse id="42">Så skal de ta andre steiner og sette dem inn istedenfor de gamle steinene. Og de skal ta ny leire og pusse huset med.</verse><verse id="43">Bryter flekkene ut igjen på huset etter at steinene er tatt ut og huset skrapt og pusset,</verse><verse id="44">da skal presten komme og se på det. Dersom han finner at flekkene har bredt seg ut på huset, da er det ondartet spedalskhet på huset, det er urent.</verse><verse id="45">Da skal de rive huset ned, både steinene og treverket og all leiren, og føre det til et urent sted utenfor byen.</verse><verse id="46">Den som går inn i huset under den tiden det holdes låst, skal være uren til om kvelden.</verse><verse id="47">Og den som ligger i huset, skal vaske sine klær, og den som eter i huset, skal vaske sine klær.</verse><verse id="48">Men dersom presten, når han kommer og ser på det, finner at flekkene ikke har bredt seg på huset etter at det er blitt pusset, da skal han si huset rent, for da er ondet borte.</verse><verse id="49">Så skal han, for at huset kan bli renset, ta to fugler og sedertre og karmosinrød ull og isop.</verse><verse id="50">Den ene fuglen skal han slakte i et leirkar, over rennende vann.</verse><verse id="51">Så skal han ta sedertreet og isopen og den karmosinrøde ullen og den levende fuglen og dyppe dem i blodet av den fuglen som er slaktet, og i det rennende vannet, og stenke på huset sju ganger.</verse><verse id="52">Og han skal rense huset med blodet av fuglen og med det rennende vannet og med den levende fuglen og med sedertreet og med isopen og med den karmosinrøde ullen.</verse><verse id="53">Så skal han la den levende fuglen fly utenfor byen, ut i den åpne marken. Slik skal han gjøre soning for huset, så det blir rent.</verse><verse id="54">Dette er loven om all slags spedalskhet og om skurv</verse><verse id="55">og om spedalskhet på klær og på hus</verse><verse id="56">og om knuter i huden og om utslett og om lyse flekker på huden -</verse><verse id="57">til opplysning om når noe er urent, og når det er rent. Dette er loven om spedalskhet.</verse></chapter><chapter id="15"><verse id="1">Herren talte til Moses og Aron og sa:</verse><verse id="2">Tal til Israels barn og si til dem: Når det kommer utflod fra en manns legeme, er han uren på grunn av utfloden.</verse><verse id="3">Så lenge hans utflod varer, er det slik med hans urenhet: Enten hans legeme gir utfloden fra seg eller holder den tilbake, i begge tilfeller er han uren.</verse><verse id="4">Hvert leie som den som har utflod, ligger på, skal være urent, og alt det han sitter på, skal være urent.</verse><verse id="5">Den som rører ved hans leie, skal vaske sine klær og bade seg i vann og være uren til om kvelden.</verse><verse id="6">Og den som setter seg på noe som den som har utflod satt på, han skal vaske sine klær og bade seg i vann og være uren til om kvelden.</verse><verse id="7">Den som rører ved den sykes legeme, skal vaske sine klær og bade seg i vann og være uren til om kvelden.</verse><verse id="8">Dersom den som har utflod, spytter på en som er ren, da skal den han spytter på, vaske sine klær og bade seg i vann og være uren til om kvelden.</verse><verse id="9">Hver ridesal som den som har utflod, rir på, skal være uren.</verse><verse id="10">Hver den som rører ved noe av det han har under seg, skal være uren til om kvelden. Og den som bærer det bort, skal vaske sine klær og bade seg i vann og være uren til om kvelden.</verse><verse id="11">Dersom den som har utflod, rører ved noen, uten at han først har skyllet hendene i vann, da skal den han rørte ved, vaske sine klær og bade seg i vann og være uren til om kvelden.</verse><verse id="12">Et leirkar som den som har utflod, rører ved, skal brytes i stykker, og hvert trekar skal skylles i vann.</verse><verse id="13">Når den som har utflod, blir ren for sin utflod, skal han telle sju dager fram fra den dagen han ble ren. Så skal han vaske sine klær og bade sitt legeme i rennende vann, så er han ren.</verse><verse id="14">Den åttende dagen skal han ta to turtelduer eller to dueunger og komme fram for Herrens åsyn, til inngangen til sammenkomstens telt, og gi dem til presten.</verse><verse id="15">Og presten skal ofre dem, den ene til syndoffer og den andre til brennoffer. Slik skal presten gjøre soning for ham for Herrens åsyn og rense ham for hans utflod.</verse><verse id="16">Når det går sæd fra en mann, da skal han bade hele sitt legeme i vann og være uren til om kvelden.</verse><verse id="17">Hvert klesplagg og hvert skinn som det kommer sæd på, skal vaskes i vann og være urent til om kvelden.</verse><verse id="18">Når en mann har samleie med en kvinne, og det går sæd fra ham, da skal de begge bade seg i vann og være urene til om kvelden.</verse><verse id="19">Når en kvinne har utflod og det flyter blod fra hennes legeme, da skal hun være uren i sju dager. Hver den som rører ved henne, skal være uren til om kvelden.</verse><verse id="20">Alt hun ligger på mens hun er uren, skal være urent, og alt hun sitter på, skal være urent.</verse><verse id="21">Hver den som rører ved hennes leie, skal vaske sine klær og bade seg i vann og være uren til om kvelden.</verse><verse id="22">Hver den som rører ved noe hun har sittet på, skal vaske sine klær og bade seg i vann og være uren til om kvelden.</verse><verse id="23">Dersom noen rører ved noe som ligger på hennes leie eller på det hun sitter på, skal han være uren til om kvelden.</verse><verse id="24">Dersom en mann ligger hos henne, og hennes urenhet kommer på ham, da skal han være uren i sju dager. Hvert leie han ligger på, skal være urent.</verse><verse id="25">Når en kvinne har blodflod i mange dager, uten at det er hennes månedlige urenhets tid, eller hun har utflod lenger enn vanlig i sin månedlige urenhets tid, da skal hun være uren alle de dagene hennes urenhets utflod varer, likesom i sine månedlige urenhets dager.</verse><verse id="26">Hvert leie hun ligger på alle de dagene hennes utflod varer, skal være urent, på samme måten som hennes leie i hennes månedlige urenhet. Og alt hun sitter på, skal være urent, likesom når hun har sin månedlige urenhet.</verse><verse id="27">Hver den som rører ved det, skal være uren. Han skal vaske sine klær og bade seg i vann og være uren til om kvelden.</verse><verse id="28">Men når hun blir ren for sin utflod, da skal hun telle sju dager fram, deretter skal hun være ren.</verse><verse id="29">Den åttende dagen skal hun ta to turtelduer eller to dueunger og komme med dem til presten, til inngangen til sammenkomstens telt.</verse><verse id="30">Presten skal ofre den ene til syndoffer og den andre til brennoffer. Slik skal presten gjøre soning for henne for Herrens åsyn og rense henne for hennes urenhets utflod.</verse><verse id="31">Dere skal skille Israels barn fra deres urenhet, for at de ikke skal dø i sin urenhet når de gjør mitt tabernakel urent, det som står midt iblant dem.</verse><verse id="32">Dette er loven om den som har utflod, og om den som har sæduttømming så han blir uren ved det,</verse><verse id="33">og om den kvinne som har sin månedlige urenhet, og om den som har utflod, enten det er mann eller kvinne, og om en mann som ligger med en uren kvinne.</verse></chapter><chapter id="16"><verse id="1">Herren talte til Moses etter at de to sønnene til Aron var døde, de som måtte dø den gang de trådte fram for Herrens åsyn.</verse><verse id="2">Og Herren sa til Moses: Si til Aron, din bror, at han ikke til enhver tid må gå inn i helligdommen innenfor forhenget, fram til nådestolen som er over arken, for at han ikke skal dø. For jeg vil åpenbare meg i skyen over nådestolen.</verse><verse id="3">Dette skal Aron ha med seg når han går inn i helligdommen: en ung okse til syndoffer og en vær til brennoffer.</verse><verse id="4">Han skal kle seg i en hellig kappe av lin og ha benklær av lin på sitt legeme. Han skal binde opp om seg med et belte av lin og sette en lue av lin på sitt hode. Dette er de hellige klærne. Og han skal bade sitt legeme i vann før han kler seg i dem.</verse><verse id="5">Av Israels barns menighet skal han få to geitebukker til syndoffer og en vær til brennoffer.</verse><verse id="6">Så skal Aron føre fram sin egen syndofferokse og gjøre soning for seg og sitt hus.</verse><verse id="7">Og han skal ta de to geitebukkene og stille dem fram for Herrens åsyn, ved inngangen til sammenkomstens telt.</verse><verse id="8">Aron skal kaste lodd om de to geitebukkene, ett lodd for Herren og ett lodd for den (bukken) som skal sendes bort*.</verse><verse id="9">Den bukken som ved loddkasting er tilfalt Herren, skal Aron føre fram og ofre til syndoffer.</verse><verse id="10">Men den bukken som loddet var falt på, den som skal sendes bort, skal stilles levende fram for Herrens åsyn, for at det skal gjøres soning ved den, og så skal den slippes løs for å sendes ut i ørkenen.</verse><verse id="11">Når Aron fører fram sin egen syndofferokse og gjør soning for seg og sitt hus, skal han først slakte syndofferoksen.</verse><verse id="12">Så skal han fylle ildkaret med glør fra alteret for Herrens åsyn, og han skal fylle sine hender med finstøtt, velluktende røkelse og bære det innenfor forhenget.</verse><verse id="13">Han skal legge røkelsen på ilden for Herrens åsyn, så skyen av røkelsen skjuler nådestolen som er over vitnesbyrdet*, for at han ikke skal dø.</verse><verse id="14">Så skal han ta noe av oksens blod og stenke det med sin finger på fremsiden av nådestolen. Og foran nådestolen skal han stenke noe av blodet sju ganger med fingeren.</verse><verse id="15">Deretter skal han slakte den bukken som skal være syndoffer for folket, og bære dens blod innenfor forhenget. Han skal gjøre med bukkens blod likesom han gjorde med oksens blod, og stenke det på nådestolen og foran nådestolen.</verse><verse id="16">Slik skal han gjøre soning for helligdommen og rense den for Israels barns urenhet og for alle deres overtredelser som de har forsyndet seg med. Likeså skal han gjøre med sammenkomstens telt, som er reist blant dem midt i deres urenhet.</verse><verse id="17">Det må ikke være noe menneske i sammenkomstens telt når han går inn for å gjøre soning i helligdommen, og til han går ut igjen. Slik skal han gjøre soning for seg og for sitt hus og for hele Israels menighet.</verse><verse id="18">Så skal han gå ut til alteret som er reist for Herrens åsyn, og gjøre soning for det. Han skal ta av oksens blod og av bukkens blod og stryke rundt om på alterhornene</verse><verse id="19">og stenke noe av blodet på det sju ganger med fingeren, og slik rense og hellige det fra Israels barns urenhet.</verse><verse id="20">Når han så har fullført soningen for helligdommen og for sammenkomstens telt og for alteret, da skal han føre fram den levende bukken.</verse><verse id="21">Og Aron skal legge begge sine hender på den levende bukkens hode og bekjenne over den alle Israels barns misgjerninger og alle deres overtredelser og alle deres synder. Han skal legge dem på bukkens hode og sende den ut i ørkenen med en mann som står ferdig.</verse><verse id="22">Og bukken skal bære alle deres misgjerninger med seg ut i villmarken, og så skal han slippe bukken løs i ørkenen.</verse><verse id="23">Deretter skal Aron gå inn i sammenkomstens telt og ta av seg de linklærne som han tok på da han gikk inn i helligdommen. Og han skal la dem bli der.</verse><verse id="24">Så skal han bade sitt legeme i vann på et hellig sted og ta på seg sine andre klær, og så skal han gå ut og ofre sitt eget brennoffer og folkets brennoffer og gjøre soning for seg og for folket.</verse><verse id="25">Fettet av syndofferet skal han brenne på alteret.</verse><verse id="26">Men den som førte bukken ut for å sendes bort, skal vaske sine klær og bade sitt legeme i vann. Deretter kan han gå inn i leiren.</verse><verse id="27">Syndofferoksen og syndofferbukken, som de tok blodet av og bar inn for å gjøre soning i helligdommen, skal føres utenfor leiren. Deres skinn og deres kjøtt og deres mageinnhold skal brennes opp med ild.</verse><verse id="28">Den som brenner det opp, skal vaske sine klær og bade sitt legeme i vann. Deretter kan han gå inn i leiren.</verse><verse id="29">Dette skal være en evig lov for dere: I den sjuende måneden, på den tiende dagen* i måneden, skal dere faste og ikke gjøre noe arbeid, verken den innfødte eller den fremmede som bor blant dere.</verse><verse id="30">For på denne dagen skal det gjøres soning for dere for å rense dere, så dere blir rene for Herren fra alle deres synder.</verse><verse id="31">En høyhellig sabbat skal det være for dere, og da skal dere faste - det skal være en evig lov.</verse><verse id="32">Den presten som blir salvet, og som innvies til å gjøre prestetjeneste i sin fars sted, skal utføre soningen. Han skal kle seg i linklærne, de hellige klærne.</verse><verse id="33">Han skal gjøre soning for Det aller helligste og gjøre soning for sammenkomstens telt og for alteret og gjøre soning for prestene og for hele det samlede folk.</verse><verse id="34">Og dette skal være en evig lov for dere, at det blir gjort soning for Israels barn til renselse for alle deres synder én gang om året. - Og Aron gjorde som Herren hadde befalt Moses.</verse></chapter><chapter id="17"><verse id="1">Herren talte til Moses og sa:</verse><verse id="2">Tal til Aron og hans sønner og til alle Israels barn og si til dem: Slik har Herren befalt:</verse><verse id="3">Hver mann av Israels hus som slakter en okse eller en sau eller en geit enten i leiren eller utenfor leiren,</verse><verse id="4">og ikke fører dem fram til inngangen til sammenkomstens telt for å bære fram et offer til Herren foran Herrens tabernakel, den mannen skal det tilregnes som blodskyld. Han har utøst blod. Den mannen skal utryddes av sitt folk.</verse><verse id="5">Derfor skal Israels barn komme til Herren med sine slaktedyr som de pleier å slakte på fri mark. De skal føre dem fram til inngangen til sammenkomstens telt, til presten, og ofre dem som fredsoffer til Herren.</verse><verse id="6">Og presten skal stenke blodet på Herrens alter ved inngangen til sammenkomstens telt og brenne fettet til en velbehagelig duft for Herren.</verse><verse id="7">De skal ikke lenger ofre sine slaktoffer til de onde ånder som de driver hor med. Dette skal være en evig lov for dem, fra slekt til slekt.</verse><verse id="8">Og du skal si til dem: Når noen mann av Israels hus eller av de fremmede som bor blant dem, ofrer et brennoffer eller slaktoffer,</verse><verse id="9">og ikke fører det fram til inngangen til sammenkomstens telt for å ofre det til Herren, da skal den mannen utryddes av sitt folk.</verse><verse id="10">Og når noen av Israels hus eller av de fremmede som bor blant dem, eter blod, om aldri så lite, da vil jeg sette mitt åsyn mot den som eter blodet, og utrydde ham av hans folk.</verse><verse id="11">For kjøttets sjel er i blodet, og jeg har gitt dere det på alteret til å gjøre soning for deres sjeler. For blodet er det som gjør soning, fordi sjelen er i det.</verse><verse id="12">Derfor har jeg sagt til Israels barn: Ingen av dere skal ete blod, og den fremmede som bor blant dere, skal heller ikke ete blod.</verse><verse id="13">Når noen av Israels barn eller av de fremmede som bor blant dem, feller et vilt dyr eller en fugl som kan etes, da skal han la blodet renne ut og dekke det til med jord.</verse><verse id="14">For blodet er sjelen i alt kjøtt, fordi sjelen er i det. Derfor sa jeg til Israels barn: Dere skal ikke ete blod av noe kjøtt, for blodet er sjelen i alt kjøtt. Hver den som eter det, skal utryddes.</verse><verse id="15">Hver den som eter noe selvdødt eller et dyr som er revet i hjel, enten han er innfødt eller fremmed, skal vaske sine klær og bade seg i vann og være uren til om kvelden, så er han ren.</verse><verse id="16">Dersom han ikke vasker sine klær og ikke bader sitt legeme, da fører han skyld over seg.</verse></chapter><chapter id="18"><verse id="1">Herren talte til Moses og sa:</verse><verse id="2">Tal til Israels barn og si til dem: Jeg er Herren deres Gud.</verse><verse id="3">Dere skal ikke gjøre som de gjør i landet Egypt, som dere bodde i. Og dere skal ikke gjøre som de gjør i Kana’ans land, som jeg vil føre dere til. Dere skal ikke vandre etter deres skikker.</verse><verse id="4">Dere skal gjøre etter mine bud. Dere skal holde mine lover, så dere følger dem. Jeg er Herren deres Gud.</verse><verse id="5">Dere skal holde mine lover og mine bud, for det menneske som gjør etter dem, skal leve ved dem. Jeg er Herren.</verse><verse id="6">Ingen av dere skal røre ved noen kvinne av sin nære slekt for å avdekke hennes nakenhet. Jeg er Herren.</verse><verse id="7">Din far eller din mor skal du ikke blotte. Hun er din mor. Du skal ikke avdekke hennes nakenhet.</verse><verse id="8">Din fars hustru skal du ikke blotte. Det er din fars nakenhet.</verse><verse id="9">Du skal ikke blotte din søster, enten det er din fars datter eller din mors datter, enten hun er født hjemme eller borte.</verse><verse id="10">Din sønnedatter eller din datterdatter skal du ikke blotte, det er din egen nakenhet.</verse><verse id="11">Din fars hustrus datter, som også er din fars datter, skal du ikke blotte. Hun er din søster, du skal ikke avdekke hennes nakenhet.</verse><verse id="12">Din fars søster skal du ikke blotte, hun er din fars nære slekt.</verse><verse id="13">Din mors søster skal du ikke blotte, hun er din mors nære slekt.</verse><verse id="14">Din onkels nakenhet skal du ikke blotte, og ikke komme nær hans hustru, hun er din fars søster.</verse><verse id="15">Din svigerdatter skal du ikke blotte. Hun er din sønns hustru, du skal ikke avdekke hennes nakenhet.</verse><verse id="16">Du skal ikke blotte din brors hustru, det er din brors nakenhet.</verse><verse id="17">Du skal ikke blotte en kvinne og hennes datter. Heller ikke hennes sønnedatter eller hennes datterdatter skal du blotte. De er hennes nære slekt. Det er skamløs ferd.</verse><verse id="18">Du skal ikke ta din hustrus søster til ekte mens din hustru lever, så du vekker fiendskap mellom dem ved å ha samliv med dem begge.</verse><verse id="19">Du skal ikke gå inn til en kvinne som er uren i sin månedlige svakhet og avdekke hennes nakenhet.</verse><verse id="20">Du skal ikke ha samleie med din nestes hustru, så du blir uren ved henne.</verse><verse id="21">Du skal ikke gi noen av dine barn som ildoffer for Molok, du skal ikke vanhellige din Guds navn. Jeg er Herren.</verse><verse id="22">Du skal ikke ligge med en mann slik som en ligger med en kvinne. Det er avskyelig.</verse><verse id="23">Du skal ikke ha kjønnslig omgang med noe dyr, for da blir du uren. Heller ikke skal en kvinne la noe dyr ha kjønnslig omgang med seg, det er skamløs ferd.</verse><verse id="24">Gjør dere ikke urene med slikt! For alt dette gjorde de seg urene med, de hedningene som jeg driver ut for deres øyne.</verse><verse id="25">Landet ble urent, og jeg straffer det for dets misgjerning, så landet spyr ut sine innbyggere.</verse><verse id="26">Men dere skal holde mine lover og mine bud og ikke gjøre noen av disse avskyelige gjerningene. Verken den innfødte eller den fremmede som bor blant dere, skal gjøre slikt.</verse><verse id="27">For alle disse avskyelige gjerningene har landets innbyggere gjort, de som var der før dere, og slik ble landet urent.</verse><verse id="28">For da kommer landet til å spy dere ut, fordi dere gjør det urent, likesom det spyr ut de folkene som har vært der før dere.</verse><verse id="29">Hver den som gjør noen av alle disse avskyelige gjerningene, skal bli utryddet av sitt folk - hver og en som gjør slikt.</verse><verse id="30">Så skal dere da ta vare på det jeg vil ha ivaretatt! Gjør ikke etter noen av de avskyelige skikkene som de har fulgt før dere. Før ikke urenhet over dere ved dem! Jeg er Herren deres Gud.</verse></chapter><chapter id="19"><verse id="1">Og Herren talte til Moses og sa:</verse><verse id="2">Tal til hele Israels barns menighet og si til dem: Dere skal være hellige, for jeg, Herren deres Gud, er hellig.</verse><verse id="3">Enhver av dere skal ha ærefrykt for sin mor og sin far. Og dere skal holde mine sabbater. Jeg er Herren deres Gud.</verse><verse id="4">Dere skal ikke vende dere til avgudene og ikke gjøre dere støpte guder. Jeg er Herren deres Gud.</verse><verse id="5">Når dere vil ofre fredsoffer til Herren, da skal dere ofre det slik at han kan ha velbehag i dere.</verse><verse id="6">Den dagen dere ofrer det, skal det etes, eller også dagen etter. Men det som blir til overs til den tredje dagen, skal brennes opp med ild.</verse><verse id="7">Dersom det etes på den tredje dagen, da er det en styggedom, Herren har da ikke behag i det.</verse><verse id="8">Og den som eter det, fører skyld over seg. For han har vanhelliget det som var helliget Herren. Han skal utryddes av sitt folk.</verse><verse id="9">Når dere høster grøden i deres land, så skal du ikke skjære kornet helt ut til den ytterste kant av din åker. Og de aksene som blir liggende igjen etter innhøstingen, skal du ikke sanke opp.</verse><verse id="10">Du skal ikke holde etterhøst i din vingård og ikke sanke opp de druene som er falt ned. Du skal la dem ligge til den fattige og den fremmede. Jeg er Herren deres Gud.</verse><verse id="11">Dere skal ikke stjele, og dere skal ikke lyve. Ingen av dere skal gå svikefullt fram mot sin neste.</verse><verse id="12">Dere skal ikke sverge på løgn ved mitt navn, så du vanhelliger din Guds navn. Jeg er Herren.</verse><verse id="13">Du skal ikke frata din neste noe med urett og ikke rane noe fra ham. Du skal ikke la en dagarbeiders lønn bli natten over hos deg til om morgenen.</verse><verse id="14">Du skal ikke forbanne en døv og ikke legge stein i veien for en blind, men du skal frykte din Gud. Jeg er Herren.</verse><verse id="15">Dere skal ikke gjøre urett i dommen. Du skal ikke holde med noen fordi han er ringe, og ikke gi noen rett fordi han er mektig. Du skal dømme din neste med rettferdighet.</verse><verse id="16">Du skal ikke gå omkring og baktale folk. Du skal ikke stå din neste etter livet. Jeg er Herren.</verse><verse id="17">Du skal ikke hate din bror i ditt hjerte. Men du skal irettesette din neste, for at du ikke skal få synd på deg for hans skyld.</verse><verse id="18">Du skal ikke hevne deg og ikke gjemme på vrede mot ditt folks barn, men du skal elske din neste som deg selv. Jeg er Herren.</verse><verse id="19">Dere skal holde mine lover: Du skal ikke la to slags dyr av ditt fe pare seg med hverandre. Du skal ikke så to slags utsæd på din mark. Det skal ikke komme på deg klær som er vevd av to slags garn.</verse><verse id="20">Når en mann ligger hos en kvinne og har samleie med henne, og hun er trellkvinne og festet til en annen mann, men ikke løskjøpt eller frigitt, da skal de straffes. Men de skal ikke bøte med livet, fordi hun ikke var frigitt.</verse><verse id="21">Men han skal føre sitt skyldoffer fram for Herren, til inngangen til sammenkomstens telt, en skyldoffervær.</verse><verse id="22">Med skyldofferværen skal presten gjøre soning for ham for Herrens åsyn, for den synden han har gjort. Så får han tilgivelse for den synden han har gjort.</verse><verse id="23">Når dere kommer inn i landet og planter alle slags frukttrær, da skal dere holde deres første frukt for uren. I tre år skal de være urene for dere, og dere skal ikke ete av dem.</verse><verse id="24">I det fjerde året skal all deres frukt vies til Herren i en gledesfest.</verse><verse id="25">Først i det femte året kan dere ete deres frukt - for at de siden kan bære dess mer for dere. Jeg er Herren deres Gud.</verse><verse id="26">Dere skal ikke ete noe med blodet i. Dere skal ikke gi dere av med å tyde varsler eller spå av skyene.</verse><verse id="27">Dere skal ikke rundskjære håret, heller ikke skal du klippe ditt skjegg kort.</verse><verse id="28">Dere skal ikke skjære dere i kjøttet av sorg over en avdød, og ikke brenne inn skrifttegn på dere. Jeg er Herren.</verse><verse id="29">Du skal ikke vanhellige din datter ved å la henne drive hor, for at ikke landet skal drive hor og bli fullt av skjensel.</verse><verse id="30">Mine sabbater skal dere holde og ha ærefrykt for min helligdom. Jeg er Herren.</verse><verse id="31">Dere skal ikke vende dere til dødningemanere og ikke gå til spåmenn, så dere gjør dere urene ved dem. Jeg er Herren deres Gud.</verse><verse id="32">For de grå hår skal du reise deg og ære den gamle, og du skal frykte din Gud. Jeg er Herren.</verse><verse id="33">Når en fremmed bor hos dere i deres land, da skal dere ikke undertrykke ham.</verse><verse id="34">Den fremmede som bor hos dere, skal regnes som en innfødt blant dere, og du skal elske ham som deg selv. For dere har selv vært fremmede i landet Egypt. Jeg er Herren deres Gud.</verse><verse id="35">Dere skal ikke gjøre urett i dom, i lengdemål, i vekt eller i hulmål.</verse><verse id="36">Rette vektskåler, rette vektlodder, rett efa og rett hin skal dere ha. Jeg er Herren deres Gud, som førte dere ut av landet Egypt.</verse><verse id="37">Dere skal ta vare på alle mine lover og alle mine bud og holde dem. Jeg er Herren.</verse></chapter><chapter id="20"><verse id="1">Herren talte til Moses og sa:</verse><verse id="2">Du skal si til Israels barn: Om noen av Israels barn eller noen av de fremmede som bor i Israel, gir noen av sine barn fra seg til Molok, han skal dø. Folket i landet skal steine ham.</verse><verse id="3">Jeg vil sette mitt åsyn mot den mannen og utrydde ham av hans folk fordi han har gitt sitt barn fra seg til Molok og gjort min helligdom uren og vanhelliget mitt hellige navn.</verse><verse id="4">Om folket i landet lukker øynene til og ikke straffer en slik mann med døden når han gir sitt barn fra seg til Molok,</verse><verse id="5">da vil jeg sette mitt åsyn mot denne mannen og hans slekt. Ham og alle dem som følger ham i å drive hor med Molok, vil jeg utrydde av deres folk.</verse><verse id="6">Når noen vender seg til dødningemanere og spåmenn og driver hor med dem, da vil jeg sette mitt åsyn mot den mannen og utrydde ham av hans folk.</verse><verse id="7">Dere skal hellige dere og være hellige, for jeg er Herren deres Gud.</verse><verse id="8">Dere skal ta vare på mine lover og holde dem. Jeg er Herren, som helliger dere.</verse><verse id="9">Hver den som forbanner sin far eller sin mor, skal dø. Sin far og sin mor har han bannet, hans blod være over ham!</verse><verse id="10">Når en mann bryter ekteskapet med en annen manns hustru - med sin nestes hustru, da skal de begge dø, både mannen og kvinnen som har brutt ekteskapet.</verse><verse id="11">Når en mann har samleie med sin fars hustru, har han avdekket sin fars nakenhet. De skal begge dø. Deres blod være over dem!</verse><verse id="12">Når en mann har samleie med sin svigerdatter, skal de begge dø. De har gjort en motbydelig gjerning. Deres blod være over dem!</verse><verse id="13">Når en mann ligger hos en annen mann, som en ligger hos en kvinne, da har de begge gjort en avskyelig gjerning. De skal dø. Deres blod være over dem!</verse><verse id="14">Når en mann tar både mor og datter til ekte, da er det skammelig ferd. Både han og kvinnene skal brennes med ild. Slik skam skal ikke finnes blant dere.</verse><verse id="15">En mann som har kjønnslig omgang med et dyr, skal dø, og dyret skal dere drepe.</verse><verse id="16">Når en kvinne går til et dyr og har kjønnslig omgang med det, da skal du slå i hjel både kvinnen og dyret. De skal dø, deres blod være over dem!</verse><verse id="17">Når en mann tar til ekte sin søster, sin fars eller sin mors datter, og han ser hennes nakenhet, og hun ser hans nakenhet, da er det skammelig ferd. De skal utryddes for sitt folks øyne. Han har avdekket sin søsters nakenhet, han skal lide for sin misgjerning.</verse><verse id="18">Når en mann ligger hos en kvinne som har sin månedlige svakhet, og blotter henne, da har han avdekket hennes kilde. Og hun har avdekket sitt blods kilde. De skal begge utryddes av sitt folk.</verse><verse id="19">Din mors eller din fars søsters nakenhet skal du ikke blotte. Den som gjør det, blotter sin nærmeste slekt. De fører skyld over seg.</verse><verse id="20">Når en mann ligger hos sin onkels hustru, har han blottet sin onkels nakenhet. De fører skyld over seg, de skal dø barnløse.</verse><verse id="21">Når en mann tar sin brors hustru, da er det urenhet. Han har blottet sin brors nakenhet. De skal være barnløse.</verse><verse id="22">Dere skal ta vare på alle mine lover og alle mine bud og holde dem, for at ikke landet skal spy dere ut, det landet som jeg fører dere til og vil la dere bo i.</verse><verse id="23">Dere skal ikke følge de folks skikker som jeg driver ut for dere. For alt dette har de gjort, og jeg fikk avsky for dem.</verse><verse id="24">Jeg sa til dere: Dere skal ta deres land i eie! Jeg vil gi dere landet til eiendom, et land som flyter med melk og honning. Jeg er Herren deres Gud, som har skilt dere ut fra folkene.</verse><verse id="25">Derfor skal dere skille mellom rene dyr og urene og mellom urene fugler og rene, og ikke gjøre dere selv motbydelige ved å ete de firføtte dyr eller de fugler eller det kryp på jorden som jeg har skilt ut for dere, for at dere skal holde dem for urene.</verse><verse id="26">Dere skal være hellige for meg, for jeg, Herren, er hellig. Og jeg har skilt dere ut fra folkene, for at dere skal høre meg til.</verse><verse id="27">Når det i en mann eller en kvinne er en dødningemanerånd eller en spådomsånd, da skal de dø. De skal steines. Deres blod være over dem.</verse></chapter><chapter id="21"><verse id="1">Herren sa til Moses: Tal til prestene, Arons sønner, og si til dem: En prest skal ikke gjøre seg uren blant sitt folk ved å røre et lik,</verse><verse id="2">unntagen det er hans nærmeste slekt - hans mor, hans far, hans sønn, hans datter, hans bror</verse><verse id="3">eller hans ugifte søster, som ennå hører til slekten og ikke er blitt noen manns hustru, ved henne kan han gjøre seg uren.</verse><verse id="4">Han skal ikke gjøre seg uren som ektemann, så han vanhelliger seg blant sitt folk.</verse><verse id="5">De skal ikke rake seg skallet på noen del av hodet og ikke klippe skjegget kort og ikke skjære seg i kjøttet.</verse><verse id="6">De skal være hellige for sin Gud og ikke vanhellige sin Guds navn. For de bærer fram Herrens ildoffer, sin Guds mat. Derfor skal de være hellige.</verse><verse id="7">En horkvinne eller en kvinne som er vanæret, skal de ikke ta til ekte. Heller ikke en kvinne som hennes mann har skilt seg fra. For presten er hellig for sin Gud.</verse><verse id="8">Du skal holde ham hellig, for han bærer fram din Guds mat. Han skal være hellig for deg, for jeg, Herren, som helliger dere, er hellig.</verse><verse id="9">Dersom en prests datter vanhelliger seg ved å drive hor, så vanhelliger hun sin far. Hun skal brennes med ild.</verse><verse id="10">Den som er yppersteprest blant sine brødre, han som har fått salvingsoljen utøst over sitt hode, og som er innviet og har kledd seg i de hellige klærne, han skal ikke gå med uflidd hår eller flerre sine klær.</verse><verse id="11">Han skal ikke gå inn til noe lik, ikke engang ved sin far eller sin mor skal han føre urenhet over seg.</verse><verse id="12">Han skal ikke gå ut av helligdommen for ikke å vanhellige sin Guds helligdom. For innvielsen han fikk ved sin Guds salvingsolje, er over ham. Jeg er Herren.</verse><verse id="13">Til hustru skal han ta en ren jomfru.</verse><verse id="14">En enke eller en fraskilt eller en vanæret kvinne eller en horkvinne - noen slik må han ikke gifte seg med. Bare en jomfru av sitt folk skal han ta til hustru.</verse><verse id="15">Han skal ikke vanhellige sin ætt blant sitt folk. For jeg er Herren, som helliger ham.</verse><verse id="16">Og Herren talte til Moses og sa:</verse><verse id="17">Tal til Aron og si: Ingen av din ætt, verken nå eller i kommende tider, som har noe lyte, skal tre nær for å bære fram sin Guds mat.</verse><verse id="18">Ingen som har noe lyte, skal tre nær, ingen som er blind eller halt eller har noe ansiktslyte eller et lem som er for stort,</verse><verse id="19">ingen som har brukket fot eller hånd,</verse><verse id="20">ingen som er pukkelrygget eller dverg eller har en hvit flekk på øyet eller har skabb eller noe annet utslett, eller som har fått sine stener knust.</verse><verse id="21">Ingen av presten Arons ætt som har noe lyte, skal tre nær for å bære fram Herrens ildoffer. Han har et lyte, han skal ikke tre nær for å bære fram sin Guds mat.</verse><verse id="22">Han kan få ete sin Guds mat, både av de høyhellige og av de hellige gaver,</verse><verse id="23">men han må ikke gå fram til forhenget og ikke tre nær til alteret, fordi han har et lyte, han skal ikke vanhellige mine helligdommer. For jeg er Herren, som helliger dem.</verse><verse id="24">Moses sa dette til Aron og hans sønner, og til alle Israels barn.</verse></chapter><chapter id="22"><verse id="1">Herren talte til Moses og sa.</verse><verse id="2">Tal til Aron og hans sønner og si at de skal se seg vel for med de hellige gaver som Israels barn helliger til meg, og ikke vanhellige mitt hellige navn. Jeg er Herren.</verse><verse id="3">Si til dem: Dersom noen i hele deres ætt, nå eller i kommende tider, kommer nær de hellige gaver som Israels barn helliger til Herren, mens han har noen urenhet på seg, så skal han utryddes fra mitt åsyn. Jeg er Herren.</verse><verse id="4">Ingen av Arons ætt som er spedalsk eller har utflod, skal ete av de hellige gavene før han er blitt ren, heller ikke den som rører ved noen som er blitt uren ved lik, eller den som det går sæd fra,</verse><verse id="5">eller den som rører ved noe kryp som en blir uren ved, eller ved et menneske som en blir uren ved, hva urenhet det kan være.</verse><verse id="6">Den som rører ved noe slikt, skal være uren til om kvelden, han skal ikke ete av de hellige gavene før han har badet sitt legeme i vann.</verse><verse id="7">Når solen er gått ned, er han ren. Deretter kan han ete av de hellige gavene, for det er hans mat.</verse><verse id="8">Det som er selvdødt eller revet i hjel, skal han ikke ete, for da blir han uren. Jeg er Herren.</verse><verse id="9">De skal ta vare på det jeg vil ha ivaretatt, for at de ikke skal føre skyld over seg for noe slikt og dø fordi de vanhelliger det hellige. Jeg er Herren, som helliger dem.</verse><verse id="10">Ingen fremmed skal ete av det hellige. En som har sitt tilhold hos presten eller er dagarbeider hos ham, må ikke ete av det hellige.</verse><verse id="11">Men når en prest kjøper en trell for sine penger, da kan trellen ete av det, likeså den som er født i hans hus. De kan ete av hans mat.</verse><verse id="12">Når en prests datter blir en fremmed manns hustru, skal hun ikke ete av de hellige offergavene.</verse><verse id="13">Men blir hun enke, eller er hun skilt fra sin mann, og hun ingen barn har, og hun vender tilbake til sin fars hus og bor hos ham som da hun var ung, da kan hun ete av sin fars mat. Men ingen fremmed skal ete av den.</verse><verse id="14">Når noen eter noe hellig og ikke vet om det, skal han godtgjøre presten det hellige og legge femtedelen til.</verse><verse id="15">Prestene skal ikke vanhellige de hellige gaver som Israels barn ofrer til Herren,</verse><verse id="16">og slik føre misgjerning og skyld over dem når de eter deres hellige gaver. For jeg er Herren, som helliger dem.</verse><verse id="17">Og Herren talte til Moses og sa:</verse><verse id="18">Tal til Aron og hans sønner og til alle Israels barn og si til dem: Når noen av Israels hus eller av de fremmede i Israel vil ofre sitt offer, enten det er et løfteoffer eller et frivillig offer de vil ofre til Herren som brennoffer,</verse><verse id="19">da skal dere gjøre det slik at Herren kan ha velbehag i dere: Det skal være en hann uten lyte av storfeet, av sauene eller av geitene.</verse><verse id="20">Noe som det er lyte på, må dere ikke ofre, for da har Herren ikke velbehag i dere.</verse><verse id="21">Når noen vil ofre til Herren et fredsoffer av storfeet eller av småfeet, enten for å oppfylle et løfte eller for å gi et frivillig offer, da skal det være uten lyte, for at Herren kan ha velbehag i det. Det skal slett ikke være noe lyte på det.</verse><verse id="22">Dyr som er blinde eller har brukne ben eller sårskader, eller som har verkesår eller skabb eller annet utslett, skal dere ikke ofre til Herren. Dere skal ikke legge ildoffer av dem på alteret for Herren.</verse><verse id="23">Et dyr av storfeet eller småfeet som har et lem som er for langt eller for kort, kan du ofre som frivillig offer, men som løfteoffer har Herren ikke velbehag i det.</verse><verse id="24">Et dyr som er gjeldet ved å klemmes eller knuses eller rives eller skjæres, skal dere ikke bære fram for Herren. Slikt skal dere ikke gjøre i deres land.</verse><verse id="25">Heller ikke av en utlendings hånd skal dere motta og ofre slike dyr som matoffer til deres Gud, for de er utskjemt. Det er lyte på dem, med dem vinner dere ikke Herrens velbehag.</verse><verse id="26">Og Herren talte til Moses og sa:</verse><verse id="27">Når en kalv eller et lam eller et kje blir født, da skal de bli sju dager hos moren. Men fra den åttende dagen av er de velbehagelige for Herren som ildoffer for ham.</verse><verse id="28">Dere skal ikke slakte et dyr av storfeet eller småfeet på samme dag som dets unge.</verse><verse id="29">Når dere ofrer til Herren et lovprisningsoffer, skal dere gjøre det slik at Herren kan ha velbehag i dere.</verse><verse id="30">Det skal etes samme dag, dere skal ikke la noe av det bli til neste morgen. Jeg er Herren.</verse><verse id="31">Dere skal ta vare på mine bud og holde dem. Jeg er Herren.</verse><verse id="32">Dere skal ikke vanhellige mitt hellige navn, for jeg vil være helliget blant Israels barn. Jeg er Herren, som helliger dere.</verse><verse id="33">Jeg er den som førte dere ut av landet Egypt for å være deres Gud. Jeg er Herren.</verse></chapter><chapter id="23"><verse id="1">Herren talte til Moses og sa:</verse><verse id="2">Tal til Israels barn og si til dem: Dette er Herrens høytider, mine fastsatte tider, da dere skal lyse ut hellige sammenkomster.</verse><verse id="3">I seks dager skal dere arbeide, men på den sjuende dagen er det høyhellig sabbat, en hellig sammenkomst. Da skal dere ikke gjøre noe arbeid, det er sabbat for Herren hjemme hos dere alle.</verse><verse id="4">Dette er Herrens høytider, de hellige sammenkomster, som dere skal lyse ut til deres fastsatte tider:</verse><verse id="5">I den første måneden, på den fjortende dagen i måneden, mellom de to aftenstundene, er det påske for Herren.</verse><verse id="6">Den femtende dagen i samme måneden er det de usyrede brøds høytid for Herren. I sju dager skal dere ete usyret brød.</verse><verse id="7">Den første dagen skal dere holde en hellig sammenkomst. Dere skal ikke gjøre deres vanlige arbeid.</verse><verse id="8">I sju dager skal dere ofre ildoffer for Herren. Den sjuende dagen skal det være en hellig sammenkomst, dere skal ikke gjøre deres vanlige arbeid.</verse><verse id="9">Og Herren talte til Moses og sa:</verse><verse id="10">Tal til Israels barn og si til dem: Når dere kommer inn i det landet jeg vil gi dere, og dere høster landets grøde, da skal dere komme til presten med det første kornbåndet av deres høst,</verse><verse id="11">han skal svinge kornbåndet for Herrens åsyn, for at Herren kan ha velbehag i dere. Dagen etter sabbaten skal presten svinge det.</verse><verse id="12">Samme dag som dere svinger kornbåndet, skal dere ofre et årsgammelt lam uten lyte til brennoffer for Herren,</verse><verse id="13">og matofferet som hører til: to tiendedeler av en efa fint mel, blandet med olje, til ildoffer for Herren, til en velbehagelig duft, og drikkofferet som hører til: fjerdedelen av en hin vin.</verse><verse id="14">Dere skal ikke ete brød eller ristet eller friskt korn før denne dagen, før dere har båret fram offeret for deres Gud. Det skal være en evig lov for dere, fra slekt til slekt hjemme hos dere alle.</verse><verse id="15">Fra dagen etter sabbaten, fra den dagen dere bærer fram svingekornbåndet, skal dere telle sju hele uker.</verse><verse id="16">Femti dager skal dere telle til dagen etter den sjuende sabbaten. Da skal dere bære fram for Herren et offer av den nye grøden.</verse><verse id="17">Dere skal komme hjemmefra med to svingebrød, som er laget av to tiendedeler av en efa fint mel og bakt med surdeig. De er en førstegrøde for Herren.</verse><verse id="18">Sammen med brødet skal dere føre fram sju årsgamle lam uten lyte og en oksekalv og to værer - de skal være til brennoffer for Herren - og matofferet og drikkofrene som hører til. Det er et ildoffer til velbehagelig duft for Herren.</verse><verse id="19">Og dere skal ofre en geitebukk til syndoffer og to årsgamle lam til fredsoffer.</verse><verse id="20">Presten skal svinge dem sammen med førstegrødens brød og to lam for Herrens åsyn. De skal være viet til Herren og tilhøre presten.</verse><verse id="21">Samme dag skal dere lyse ut en hellig sammenkomst. Dere skal ikke gjøre deres vanlige arbeid. Det skal være en evig lov for dere, fra slekt til slekt, hvor dere så bor.</verse><verse id="22">Når dere høster grøden i landet, skal du ikke skjære kornet helt ut til ytterste kant av åkeren. Og de aksene som blir liggende igjen etter innhøstingen, skal du ikke sanke opp. Du skal la dem være igjen til den fattige og den fremmede. Jeg er Herren deres Gud.</verse><verse id="23">Og Herren talte til Moses og sa:</verse><verse id="24">Tal til Israels barn og si: I den sjuende måneden, på den første dagen i måneden, skal dere holde hviledag og blåse i trompet til påminnelse og en hellig sammenkomst.</verse><verse id="25">Da skal dere ikke gjøre deres vanlige arbeid, og dere skal ofre ildoffer til Herren.</verse><verse id="26">Og Herren talte til Moses og sa:</verse><verse id="27">Men den tiende dagen i den samme sjuende måneden er det soningsdag. Da skal dere holde en hellig sammenkomst, og dere skal faste og ofre ildoffer til Herren.</verse><verse id="28">Den dagen skal dere ikke gjøre noe arbeid, for det er en soningsdag. Da skal det gjøres soning for dere, for Herrens, deres Guds åsyn.</verse><verse id="29">Hver den som ikke faster den dagen, skal utryddes av sitt folk.</verse><verse id="30">Og hver den som gjør noe arbeid den dagen, han skal utryddes av sitt folk.</verse><verse id="31">Det må ikke gjøres noe arbeid den dagen, det skal være en evig lov for dere, fra slekt til slekt, hvor dere så bor.</verse><verse id="32">En høyhellig sabbat skal den dagen være for dere, og dere skal faste. Den niende dagen i måneden om kvelden, fra den ene kvelden til den neste, skal dere holde deres sabbatshvile.</verse><verse id="33">Og Herren talte til Moses og sa:</verse><verse id="34">Tal til Israels barn og si: Fra den femtende dagen i denne samme sjuende måneden, skal løvhyttefesten holdes for Herren. Og den skal vare i sju dager.</verse><verse id="35">På den første dagen skal det være en hellig sammenkomst. Dere skal ikke gjøre deres vanlige arbeid.</verse><verse id="36">I sju dager skal dere ofre ildoffer til Herren. Den åttende dagen skal dere holde en hellig sammenkomst og ofre ildoffer til Herren. Det er en festsammenkomst. Dere skal ikke gjøre deres vanlige arbeid.</verse><verse id="37">Dette er Herrens høytider. Dere skal lyse dem ut som hellige sammenkomster. Og på dem skal dere ofre til Herren ildoffer, brennoffer og matoffer, slaktoffer og drikkoffer, hver dag det som hører dagen til.</verse><verse id="38">Til dette kommer Herrens sabbater, og dertil de gaver, løfteoffer og frivillige offer som dere gir Herren.</verse><verse id="39">Den femtende dagen i den sjuende måneden, når dere samler inn landets grøde, skal dere holde Herrens fest. Den skal vare i sju dager. Den første dagen skal være hviledag, og den åttende dagen skal være hviledag.</verse><verse id="40">Den første dagen skal dere ta frukter av vakre trær, palmegreiner og kvister av løvrike trær og vidjer som vokser ved bekkene, og dere skal være glade for Herrens, deres Guds åsyn i sju dager.</verse><verse id="41">Denne høytiden skal dere holde som en fest for Herren sju dager om året. Det skal være en evig lov for dere, fra slekt til slekt. I den sjuende måneden skal dere holde denne høytiden.</verse><verse id="42">Dere skal bo i løvhytter i sju dager. Alle innfødte i Israel skal bo i løvhytter,</verse><verse id="43">for at deres etterkommere skal vite at jeg lot Israels barn bo i løvhytter da jeg førte dem ut av landet Egypt. Jeg er Herren deres Gud.</verse><verse id="44">Og Moses kunngjorde Herrens høytider for Israels barn.</verse></chapter><chapter id="24"><verse id="1">Herren talte til Moses og sa:</verse><verse id="2">Byd Israels barn at de skal la deg få ren olje av knust oliven til lysestaken, så lampene kan settes opp til enhver tid.</verse><verse id="3">Utenfor vitnesbyrdets forheng i sammenkomstens telt skal Aron alltid holde dem i stand fra kveld til morgen for Herrens åsyn. Det skal være en evig lov for dere, fra slekt til slekt.</verse><verse id="4">På lysestaken av rent gull skal han alltid holde lampene i stand for Herrens åsyn.</verse><verse id="5">Du skal ta fint mel og bake tolv kaker av det, hver kake skal være to tiendedeler av en efa.</verse><verse id="6">Og du skal legge dem i to rader, seks i hver rad, på bordet av rent gull for Herrens åsyn.</verse><verse id="7">Du skal legge ren virak på hver rad. Den skal være et påminningsoffer for brødene, et ildoffer for Herren.</verse><verse id="8">Hver sabbatsdag skal brødene gjennom alle tider legges fram for Herrens åsyn. Det skal være en gave fra Israels barn - en evig pakt.</verse><verse id="9">De skal tilhøre Aron og hans sønner. De skal ete dem på et hellig sted. For de er høyhellige og hans del av Herrens ildoffer - en evig rettighet.</verse><verse id="10">En mann som var sønn av en israelittisk kvinne, men hadde en egypter til far, gikk en gang ut blant Israels barn. Da kom den israelittiske kvinnens sønn og en israelittisk mann i trette med hverandre i leiren.</verse><verse id="11">Og den israelittiske kvinnens sønn spottet Herrens navn og forbannet det. Da førte de ham til Moses. Hans mor hette Sjelomit, Dibris datter, av Dans stamme.</verse><verse id="12">De satte ham fast, for at de kunne få avgjørelse ved et ord fra Herren.</verse><verse id="13">Og Herren talte til Moses og sa:</verse><verse id="14">Før spotteren utenfor leiren, og alle de som hørte det, skal legge sine hender på hans hode, og hele menigheten skal steine ham.</verse><verse id="15">Og du skal tale til Israels barn og si: Når noen forbanner sin Gud, fører han skyld over seg.</verse><verse id="16">Den som spotter Herrens navn, skal dø. Hele menigheten skal steine ham. Enten det er en fremmed eller en innfødt, skal han steines når han spotter Herrens navn.</verse><verse id="17">Når en slår et menneske i hjel, skal han dø.</verse><verse id="18">Den som slår i hjel et husdyr, skal godtgjøre det, liv for liv.</verse><verse id="19">Når noen volder sin neste skade på hans legeme, skal det gjøres det samme med ham som han selv har gjort:</verse><verse id="20">brudd for brudd, øye for øye, tann for tann. Den samme skade som han volder en annen, skal han selv få.</verse><verse id="21">Den som slår i hjel et husdyr, skal godtgjøre det. Men den som slår et menneske i hjel, skal dø.</verse><verse id="22">En og samme rett skal gjelde for dere, den skal gjelde for den fremmede som for den innfødte. For jeg er Herren deres Gud.</verse><verse id="23">Og Moses sa dette til Israels barn. Og de førte spotteren utenfor leiren og steinet ham. Israels barn gjorde som Herren hadde befalt Moses.</verse></chapter><chapter id="25"><verse id="1">Herren talte til Moses på Sinai berg og sa:</verse><verse id="2">Tal til Israels barn og si til dem: Når dere kommer inn i det landet jeg vil gi dere, da skal landet ha en sabbatshvile for Herren.</verse><verse id="3">I seks år skal du så din åker, og i seks år skal du stelle med din vingård og høste landets grøde.</verse><verse id="4">Men i det sjuende året skal det være en høyhellig sabbat for landet, en sabbat for Herren. Da skal du ikke så din åker og ikke stelle med din vingård.</verse><verse id="5">Det som vokser av seg selv etter at du har høstet, skal du ikke skjære, og druene på ditt ustelte vintre skal du ikke sanke. Det skal være et sabbatsår for landet.</verse><verse id="6">Det som vokser i landets sabbatsår, skal være til føde for dere, for deg og din tjener og din tjenestepike og din dagarbeider og de fremmede som holder til hos deg.</verse><verse id="7">Din buskap og de ville dyr som er i ditt land, skal også ete av all den grøde som vokser der.</verse><verse id="8">Så skal du telle fram sju sabbatsår, sju ganger sju år, så tiden for de sju sabbatsår blir førtini år.</verse><verse id="9">Og i den sjuende måneden, på den tiende dagen i måneden, skal du la hornet lyde gjennom landet. På soningsdagen skal dere la hornet lyde gjennom hele landet.</verse><verse id="10">Dere skal holde det femtiende året hellig og utrope frihet i landet for alle dem som bor der. Det skal være et jubelår for dere. Og dere skal komme tilbake, hver til sin eiendom og hver til sin slekt.</verse><verse id="11">Et jubelår* skal dette femtiende året være for dere. Ikke skal dere så, og ikke skal dere høste det som vokser av seg selv i det året, og ikke skal dere sanke druer av de ustelte vintrærne i det året.</verse><verse id="12">For det er et jubelår, hellig skal det være for dere. Av marken skal dere ete det den bærer.</verse><verse id="13">I dette jubelåret skal dere komme tilbake, enhver til sin eiendom.</verse><verse id="14">Når du selger noe til din neste, eller når du kjøper noe av din neste, da skal dere ikke gjøre hverandre urett.</verse><verse id="15">Etter tallet av år siden jubelåret, skal du kjøpe av din neste. Etter tallet av innhøstningsårene skal han selge til deg.</verse><verse id="16">For et større antall år skal du gjøre kjøpesummen større, og for et mindre antall år skal du gjøre kjøpesummen mindre. For det er bare et visst antall avlinger han selger til deg.</verse><verse id="17">Ingen av dere skal gjøre sin neste urett, men du skal frykte din Gud. For jeg er Herren deres Gud.</verse><verse id="18">Dere skal holde mine lover og ta vare på mine bud og holde dem, så skal dere bo trygt i landet.</verse><verse id="19">Landet skal gi sin frukt, og dere skal ete og bli mette og bo der trygt.</verse><verse id="20">Og om dere sier: Hva skal vi ete i det sjuende året, når vi ikke sår og ikke samler inn vår grøde? -</verse><verse id="21">- da vil jeg sende min velsignelse over dere i det sjette året, så det gir grøde for tre år.</verse><verse id="22">I det åttende året skal dere så, men ennå ete av den gamle grøden. Like til det niende årets grøde kommer, skal dere ete gammelt korn.</verse><verse id="23">Jorden må ikke selges for alle tider. For meg hører landet til. Dere er fremmede og gjester hos meg.</verse><verse id="24">I hele det landet dere får til eie, skal dere tillate innløsning av jorden.</verse><verse id="25">Når din bror blir fattig og må selge noe av sin jordeiendom, da skal hans løser, hans nærmeste, komme og innløse det som hans bror har solgt.</verse><verse id="26">Og om en ikke har noen løser, men selv får råd til det og kommer til å eie det som skal til for å innløse det,</verse><verse id="27">da skal han regne etter hvor mange år det er gått siden han solgte, og bare betale det overskytende til den mannen han solgte til. Så skal han få sin jordeiendom igjen.</verse><verse id="28">Men dersom han ikke har nok til å betale ham med, da skal det han har solgt, bli i dens eie som kjøpte det, helt til jubelåret. Men i jubelåret skal det gis fritt, så han får sin jordeiendom igjen.</verse><verse id="29">Når noen selger et våningshus i en by som er omgitt av murer, da skal hans innløsningsrett vare inntil et helt år er gått etter at han har solgt. Ett år skal hans innløsningsrett vare.</verse><verse id="30">Men dersom det ikke blir innløst innen et helt år er til ende, da skal huset, om det ligger i en by med murer omkring, for alle tider tilhøre den som kjøpte det, og hans etterkommere. Det skal ikke gis fritt i jubelåret.</verse><verse id="31">Men husene i småbyer som ikke har murer omkring, skal regnes like med jordene på landet. De skal kunne innløses, og i jubelåret skal de gis fri.</verse><verse id="32">Gjelder det hus i byer som hører levittene til, da skal innløsningsretten vare gjennom alle tider.</verse><verse id="33">Når en kjøper noe av en levitt, så skal et hus som er solgt, så fremt det ligger i hans egen by, gis fritt i jubelåret. For husene i levittenes byer er deres eiendom blant Israels barn.</verse><verse id="34">Men beitemarkene omkring deres byer må ikke selges, de er deres eiendom for all tid.</verse><verse id="35">Når din bror blir fattig og ikke lenger kan holde seg oppe, da skal du støtte ham. Som en fremmed og en innflytter skal han leve hos deg.</verse><verse id="36">Du må ikke ta rente eller ågerpenger av ham. Du skal frykte din Gud, så din bror kan leve med deg.</verse><verse id="37">Du skal ikke låne ham penger mot rente og ikke kreve noe i tillegg for den maten du låner ham.</verse><verse id="38">Jeg er Herren deres Gud, som førte dere ut av landet Egypt for å gi dere Kana’ans land og være deres Gud.</verse><verse id="39">Når din bror blir fattig og selger seg til deg, da skal du ikke la ham tjene hos deg som en trell tjener.</verse><verse id="40">Han skal være hos deg som en dagarbeider eller innflytter, og tjene hos deg til jubelåret.</verse><verse id="41">Da skal han flytte fra deg, både han og hans barn, og dra hjem til sin slekt. Til sin fedreeiendom skal han vende tilbake.</verse><verse id="42">For de er mine tjenere, som jeg har ført ut av landet Egypt. De skal ikke selges som en trell selges.</verse><verse id="43">Du skal ikke herske over ham med hardhet, men du skal frykte din Gud.</verse><verse id="44">Men vil du få deg en trell eller en trellkvinne, da skal du kjøpe dem av de folkeslagene som bor omkring dere.</verse><verse id="45">Dere kan også kjøpe treller blant barna av de innflytterne som bor hos dere som fremmede. Blant dem og deres etterkommere, som bor hos dere og er født i deres land, kan dere kjøpe treller eller trellkvinner. De skal være deres eiendom.</verse><verse id="46">Og dere kan etterlate dem som arv til deres barn etter dere, så de kan ha dem til eiendom. Dere kan for alltid bruke dem som treller. Men over dine brødre, Israels barn, skal du ikke herske med hardhet, bror over bror.</verse><verse id="47">Når en fremmed eller innflytter hos deg kommer til velstand, og en av dine brødre som bor nær ham, blir fattig og må selge seg til den fremmede som har tilhold hos deg, eller til en som stammer fra en fremmed manns slekt,</verse><verse id="48">da skal han kunne løses ut etter at han har solgt seg. En av hans brødre skal løse ham ut,</verse><verse id="49">eller hans onkel eller hans onkels sønn eller en annen av de nærmeste slektninger i hans ætt, skal løse ham ut. Eller om han får råd til det, da skal han løse seg selv ut.</verse><verse id="50">Når han så gjør opp med den som har kjøpt ham, skal de regne ut tiden fra det året han solgte seg til ham, og til jubelåret. Og pengene som han solgte seg for, skal deles med antall år. Den tiden han har vært hos ham, skal regnes som om han hadde vært dagarbeider.</verse><verse id="51">Dersom det ennå er mange år igjen, da skal han til utløsning betale tilbake en tilsvarende del av de pengene han ble kjøpt for.</verse><verse id="52">Men dersom det er få år igjen til jubelåret, så skal han gjøre opp med ham deretter. Han skal betale sin løsningssum etter sine tjenesteår.</verse><verse id="53">Som en dagarbeider som tjener år for år, skal han være hos ham. Du må ikke tåle at han hersker over ham med hardhet.</verse><verse id="54">Men dersom han ikke løses ut på en av disse måtene, da skal han bli fri i jubelåret, både han og hans barn.</verse><verse id="55">For meg tilhører Israels barn som tjenere. De er mine tjenere, som jeg har ført ut av landet Egypt. Jeg er Herren deres Gud.</verse></chapter><chapter id="26"><verse id="1">Dere skal ikke gjøre dere avguder og ikke reise opp utskårne bilder eller støtter. Og dere skal ikke sette opp steiner med bilder i deres land for å tilbe ved dem. For jeg er Herren deres Gud.</verse><verse id="2">Mine sabbater skal dere holde, og min helligdom skal dere ha ærefrykt for. Jeg er Herren.</verse><verse id="3">Dersom dere vandrer i mine lover og tar vare på mine bud og holder dem,</verse><verse id="4">da vil jeg gi dere regn i rette tid. Jorden skal gi sin grøde, og markens trær skal gi sin frukt.</verse><verse id="5">Tresketiden skal vare hos dere like til vinhøsten. Og vinhøsten skal vare til kornet blir sådd. Dere skal ete dere mette av brødet som dere har dyrket, og bo trygt i deres land.</verse><verse id="6">Jeg vil gi fred i landet. Dere skal hvile i ro, og ingen skal forferde dere. Jeg vil utrydde de ville dyrene av landet, og sverdet skal ikke fare gjennom deres land.</verse><verse id="7">Dere skal forfølge deres fiender, og de skal falle for deres sverd.</verse><verse id="8">Fem av dere skal forfølge hundre, og hundre av dere skal forfølge ti tusen, og deres fiender skal falle for deres sverd.</verse><verse id="9">Jeg vil vende meg til dere og gjøre dere fruktbare og tallrike, og jeg vil holde min pakt med dere.</verse><verse id="10">Dere skal ha gammel grøde å ete inntil dere må føre den bort for den nye grødens skyld.</verse><verse id="11">Jeg vil sette min bolig midt iblant dere, og jeg skal aldri forkaste dere.</verse><verse id="12">Jeg vil vandre midt iblant dere. Jeg vil være deres Gud, og dere skal være mitt folk.</verse><verse id="13">Jeg er Herren deres Gud, som førte dere ut av landet Egypt, for at dere ikke mer skulle være egypternes treller, og jeg brøt i stykker stengene i åket som lå på dere og lot dere gå oppreist.</verse><verse id="14">Men dersom dere ikke lyder meg og ikke holder alle disse bud,</verse><verse id="15">dersom dere forakter mine forskrifter, og dersom dere forkaster mine lover, så dere ikke holder alle mine bud, men bryter min pakt,</verse><verse id="16">da vil også jeg gjøre slik mot dere: Jeg vil hjemsøke dere med redsler, med sott som tærer og feber som brenner, så deres øyne slokner og sjelen tæres bort. Til ingen nytte skal dere så deres utsæd, deres fiender skal ete den.</verse><verse id="17">Jeg vil sette mitt åsyn mot dere, og deres fiender skal slå dere. De som hater dere, skal herske over dere. Og dere skal flykte selv om ingen forfølger dere.</verse><verse id="18">Dersom dere enda ikke lyder meg, da vil jeg tukte dere sju ganger mer for deres synder.</verse><verse id="19">Jeg vil bryte ned den styrke som dere er så stolte av. Jeg vil gjøre himmelen over dere som jern og jorden under dere som kobber.</verse><verse id="20">Til ingen nytte skal dere fortære deres kraft. Landet skal ikke gi sin grøde, og trærne i landet skal ikke gi sin frukt.</verse><verse id="21">Dersom dere enda står meg imot og ikke vil lyde meg, da vil jeg slå dere sju ganger mer, som deres synder fortjener.</verse><verse id="22">Jeg vil sende ville dyr mot dere. De skal røve barna fra dere, ødelegge kveget og gjøre dere få, og veiene skal bli øde.</verse><verse id="23">Dersom dere enda ikke lar dere tukte av meg, men står meg imot,</verse><verse id="24">da vil også jeg stå dere imot og slå dere sju ganger mer for deres synder.</verse><verse id="25">Jeg vil føre over dere et sverd som hevner pakten. Og om dere samler dere i byene, da vil jeg sende pest iblant dere. Og dere skal gis i fiendens hånd.</verse><verse id="26">Når jeg bryter i stykker brødets stav* for dere, da skal ti kvinner bake brød i én ovn og gi dere brød igjen etter vekt. Og dere skal ete og ikke bli mette.</verse><verse id="27">Dersom dere enda ikke lyder meg, men står meg imot,</verse><verse id="28">da vil også jeg stå dere imot i vrede og tukte dere sju ganger mer for deres synder.</verse><verse id="29">Dere skal ete kjøttet av deres egne sønner og døtre.</verse><verse id="30">Jeg vil ødelegge offerhaugene deres og utrydde solstøttene. Jeg vil kaste deres døde kropper oppå de døde kroppene av deres motbydelige avguder. Og min sjel skal vemmes ved dere.</verse><verse id="31">Jeg vil gjøre deres byer til en ørken og legge deres helligdommer øde. Og jeg vil ikke nyte vellukten av deres offer.</verse><verse id="32">Jeg vil legge landet øde, så deres fiender som bor der, skal forferdes over det.</verse><verse id="33">Men dere vil jeg spre blant hedningene. Med draget sverd vil jeg forfølge dere. Deres land skal bli øde og deres byer en ørken.</verse><verse id="34">Da skal landet gjøre godt igjen for sine sabbatsår hele den tid det ligger øde, mens dere er i deres fienders land. Da skal landet hvile og gjøre godt igjen for sine sabbatsår.</verse><verse id="35">Hele den tiden det ligger øde, skal det ha hvile, den hvile som det ikke fikk i sabbatsårene mens dere bodde der.</verse><verse id="36">Og de som blir igjen av dere, dem vil jeg gi et motløst hjerte i sine fienders land, så lyden av et løvblad for vinden vil jage dem. De skal flykte som en flykter for sverd, og falle skjønt ingen forfølger dem.</verse><verse id="37">De skal falle, den ene over den andre, som for sverd, skjønt ingen forfølger dem. Og dere skal ikke holde stand mot fiendene.</verse><verse id="38">Dere skal gå til grunne blant hedningene, og deres fienders land skal fortære dere.</verse><verse id="39">De som blir igjen av dere, skal visne bort i fiendenes land for sin misgjernings skyld. Også for sine fedres misgjerninger, som hviler på dem, skal de visne bort.</verse><verse id="40">Da skal de bekjenne sin misgjerning og sine fedres misgjerning, som de gjorde i sin troløshet mot meg. De skal bekjenne at de sto meg imot.</verse><verse id="41">Derfor sto også jeg dem imot og førte dem inn i deres fienders land. - Ja, da skal deres uomskårne hjerte* ydmyke seg, og de skal bøte for sin misgjerning.</verse><verse id="42">Og så vil jeg komme i hu min pakt med Jakob, og min pakt med Isak og min pakt med Abraham vil jeg komme i hu. Og landet vil jeg komme i hu.</verse><verse id="43">Men først skal de ha forlatt landet. Det skal gjøre godt igjen for sine sabbatsår, mens det ligger øde og forlatt av dem. Og de skal bøte for sin misgjerning, fordi de foraktet mine lover og forkastet mine bud.</verse><verse id="44">Men selv da, når de er i sine fienders land, vil jeg ikke støte dem bort og avsky dem, så jeg skulle tilintetgjøre dem og bryte min pakt med dem. For jeg er Herren deres Gud.</verse><verse id="45">Til gagn for dem vil jeg komme i hu pakten med fedrene, som jeg førte ut av landet Egypt midt for hedningenes øyne for å være deres Gud. Jeg er Herren.</verse><verse id="46">Dette er de forskrifter og de bud og de lover som Herren satte mellom seg og Israels barn ved Moses på Sinai berg.</verse></chapter><chapter id="27"><verse id="1">Herren talte til Moses og sa:</verse><verse id="2">Tal til Israels barn og si til dem: Når noen gjør et hellig løfte om å vie noen til Herren, da skal du sette løsesummen slik:</verse><verse id="3">Du skal verdsette en mann som er mellom tjue og seksti år gammel, til femti sekel sølv etter helligdommens sekel.</verse><verse id="4">Men er det en kvinne, da skal du verdsette henne til tretti sekel.</verse><verse id="5">Er det en som er mellom fem år og tjue år gammel, da skal du verdsette en som er av mannkjønn, til tjue sekel, og en som er av kvinnekjønn, til ti sekel.</verse><verse id="6">Er det en som er mellom en måned og fem år gammel, da skal du verdsette en gutt til fem sekel sølv og en pike til tre sekel sølv.</verse><verse id="7">Er det en som er seksti år gammel eller mer, da skal du, dersom det er en mann, verdsette ham til femten sekel, og en kvinne til ti sekel.</verse><verse id="8">Men dersom noen er for fattig til å betale etter din verdsetting, da skal han stilles fram for presten, og presten skal verdsette ham. Presten skal verdsette ham alt etter det han som ga løftet, har råd til.</verse><verse id="9">Dersom det gjelder et dyr, slike som en ofrer til Herren, da skal alt det en gir Herren av slikt, være hellig.</verse><verse id="10">En skal ikke gi noe annet i stedet og ikke bytte det ut, verken et godt med et dårlig eller et dårlig med et godt. Bytter noen et dyr med et annet, da skal både dyret og det som det byttes med, være hellig.</verse><verse id="11">Men dersom det er et eller annet urent dyr, som en ikke skal ofre til Herren, da skal dyret stilles fram for presten,</verse><verse id="12">og presten skal verdsette det etter som det er, godt eller dårlig. Som du, prest, verdsetter det, slik skal det være!</verse><verse id="13">Men vil noen innløse det, da skal han gi femtedelen mer enn det du har verdsatt det til.</verse><verse id="14">Når noen helliger sitt hus som gave til Herren, da skal presten verdsette det etter som det er, godt eller dårlig. Som presten verdsetter, slik skal det stå ved makt.</verse><verse id="15">Men dersom den som har helliget sitt hus, vil innløse det, da skal han gi femtedelen mer enn du har verdsatt det til, så blir det hans.</verse><verse id="16">Dersom noen helliger Herren noe av sin jordeiendom, da skal du verdsette det etter såkornet, en homer byggsæd til femti sekel sølv.</verse><verse id="17">Dersom han helliger sin jord fra jubelåret av, da skal din verdsetting stå ved makt.</verse><verse id="18">Men dersom han helliger sin jord etter jubelåret, da skal presten regne ut pengene etter de år som er tilbake til neste jubelår, og det skal gjøres avkortning i den verdien du har satt.</verse><verse id="19">Vil den som har helliget jorden, innløse den, da skal han gi femtedelen mer enn du har verdsatt den til. Så skal den være hans for godt.</verse><verse id="20">Men dersom han ikke innløser jorden, eller han selger den til en annen, da kan den ikke innløses mer.</verse><verse id="21">Men når jorden gis fri i jubelåret, skal den være helliget Herren, likesom bannlyst jord. Den skal tilhøre presten som hans eiendom.</verse><verse id="22">Men dersom noen helliger til Herren et jordstykke som han har kjøpt, som ikke har tilhørt den jordeiendommen han har arvet,</verse><verse id="23">da skal presten regne ut for ham hva det skal verdsettes til, etter tiden inntil jubelåret. Samme dag skal han gi det du verdsetter det til, det skal være helliget Herren.</verse><verse id="24">I jubelåret skal jorden komme tilbake til den han har kjøpt den av, til den som har retten til denne arvejord i landet.</verse><verse id="25">All din verdsetting skal skje etter helligdommens sekel. Sekelen skal være tjue gera.</verse><verse id="26">Ingen skal hellige det førstefødte i buskapen. Som førstefødt hører det Herren til. Enten det er et dyr av storfeet eller av småfeet, hører det Herren til.</verse><verse id="27">Men dersom det er av de urene dyrene, da skal en innløse det etter din verdsetting og legge femtedelen til. Dersom det ikke innløses, da skal det selges etter din verdsetting.</verse><verse id="28">Men intet bannlyst som noen vier til Herren av alt det han eier, må selges eller innløses, enten det er folk eller fe eller jordeiendom, alt bannlyst er høyhellig for Herren.</verse><verse id="29">Et menneske som er lyst i bann, skal ikke løses, men lide døden.</verse><verse id="30">All landets tiende av jordens utsæd og av trærnes frukt hører Herren til. Den er helliget Herren.</verse><verse id="31">Vil noen innløse noe av sin tiende, da skal han legge femtedelen til.</verse><verse id="32">Og all tiende av storfe og av småfe, av alt det som går under gjeterstaven - hvert tiende dyr - skal være helliget Herren.</verse><verse id="33">En skal ikke se etter om det er godt eller dårlig, og ikke bytte det. Dersom en bytter det, da skal både dyret og det som det byttes ut med, være hellig. Det skal ikke innløses.</verse><verse id="34">Dette er de bud som Herren ga Moses på Sinai berg og bød ham å kunngjøre for Israels barn.</verse></chapter></book><book id="4" name="4 Mosebok" shortname="num"><chapter id="1"><verse id="1">Herren talte til Moses i Sinai ørken i sammenkomstens telt, på den første dagen i den andre måneden i det andre året etter at de var dratt ut av landet Egypt. Og han sa:</verse><verse id="2">Ta opp manntall over hele Israels barns menighet etter deres ætter og familier og skriv opp navnene på alle som er av mannkjønn, én for én,</verse><verse id="3">fra tjueårsalderen og oppover. Alle dem i Israel som kan dra ut i krig, skal dere mønstre, hær etter hær, du og Aron.</verse><verse id="4">Dere skal ta med dere en mann for hver stamme, den mannen som er overhode for stammens familier.</verse><verse id="5">Dette er navnene på de menn som dere skal ha til hjelp: For Ruben: Elisur, Sjede’urs sønn,</verse><verse id="6">for Simeon: Sjelumiel, Surisjaddais sønn,</verse><verse id="7">for Juda: Nahson, Amminadabs sønn,</verse><verse id="8">for Issakar: Netanel, Suars sønn,</verse><verse id="9">for Sebulon: Eliab, Helons sønn,</verse><verse id="10">for Josefs sønner, for Efra’im: Elisjama, Ammihuds sønn. For Manasse: Gamliel, Pedasurs sønn,</verse><verse id="11">for Benjamin: Abidan, Gideonis sønn,</verse><verse id="12">for Dan: Akieser, Ammisaddais sønn,</verse><verse id="13">for Asjer: Pagiel, Okrans sønn,</verse><verse id="14">for Gad: Eljasaf, De’uels sønn,</verse><verse id="15">for Naftali: Akira, Enans sønn.</verse><verse id="16">Dette var de som menigheten valgte, høvdingene for sine fedrestammer, overhodene for Israels tusener.</verse><verse id="17">Da tok Moses og Aron med seg disse menn, som var nevnt ved navn,</verse><verse id="18">og de samlet hele menigheten på den første dagen i den andre måneden. Og de lot seg føre inn i ættelistene med sine navn, etter sine ætter og familier, fra tjueårsalderen og oppover, én for én,</verse><verse id="19">slik som Herren hadde befalt Moses. Han mønstret dem i Sinais ørken.</verse><verse id="20">Etterkommerne av Rubens sønner - han som var Israels førstefødte - oppskrevet etter sine ætter og familier, med sine navn, én for én, alt mannkjønn fra tjueårsalderen og oppover, alle som kunne dra ut i krig,</verse><verse id="21">så mange som ble mønstret av Rubens stamme, var førtiseks tusen fem hundre.</verse><verse id="22">Etterkommerne av Simeons sønner, oppskrevet etter sine ætter og familier, med sine navn, så mange av dem som ble mønstret, én for én, alt mannkjønn fra tjueårsalderen og oppover, alle som kunne dra ut i krig,</verse><verse id="23">så mange som ble mønstret av Simeons stamme, var femtini tusen tre hundre.</verse><verse id="24">Etterkommerne av Gads sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="25">så mange som ble mønstret av Gads stamme, var førtifem tusen seks hundre og femti.</verse><verse id="26">Etterkommerne av Judas sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="27">så mange som ble mønstret av Judas stamme, var syttifire tusen seks hundre.</verse><verse id="28">Etterkommerne av Issakars sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="29">så mange som ble mønstret av Issakars stamme, var femtifire tusen fire hundre.</verse><verse id="30">Etterkommerne av Sebulons sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="31">så mange som ble mønstret av Sebulons stamme, var femtisju tusen fire hundre.</verse><verse id="32">Josefs barn: Etterkommerne av Efra’ims sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="33">så mange som ble mønstret av Efra’ims stamme, var førti tusen fem hundre.</verse><verse id="34">Etterkommerne av Manasses sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="35">så mange som ble mønstret av Manasses stamme, var trettito tusen to hundre.</verse><verse id="36">Etterkommerne av Benjamins sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="37">så mange som ble mønstret av Benjamins stamme, var trettifem tusen fire hundre.</verse><verse id="38">Etterkommerne av Dans sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="39">så mange som ble mønstret av Dans stamme, var sekstito tusen sju hundre.</verse><verse id="40">Etterkommerne av Asjers sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="41">så mange som ble mønstret av Asjers stamme, var førtien tusen fem hundre.</verse><verse id="42">Etterkommerne av Naftalis sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,</verse><verse id="43">så mange som ble mønstret av Naftalis stamme, var femtitre tusen fire hundre.</verse><verse id="44">Dette var de som ble mønstret, de som Moses og Aron og Israels høvdinger mønstret, og høvdingene var tolv i tallet, en for hver stamme.</verse><verse id="45">Og alle de av Israels barn som ble mønstret etter sine familier, fra tjueårsalderen og oppover, alle i Israel som kunne dra ut i krig,</verse><verse id="46">så mange som ble mønstret, var seks hundre og tre tusen fem hundre og femti.</verse><verse id="47">Men levittene etter sin fedrestamme ble ikke mønstret sammen med dem.</verse><verse id="48">For Herren talte til Moses og sa:</verse><verse id="49">Bare Levis stamme skal du ikke mønstre, og over dem skal du ikke oppta manntall sammen med de andre Israels barn.</verse><verse id="50">Men du skal sette levittene over vitnesbyrdets tabernakel og over alle dets redskaper og over alt som hører til. De skal bære tabernaklet og alle dets redskaper, og de skal tjene ved tabernaklet og slå leir rundt omkring det.</verse><verse id="51">Når tabernaklet skal bryte opp, skal levittene ta det ned, og når tabernaklet skal slå leir, skal levittene reise det opp. Kommer det noen fremmed nær det, skal han dø.</verse><verse id="52">Israels barn skal slå opp sine telt, hver i sin leir og hver ved sitt banner, hær for hær.</verse><verse id="53">Men levittene skal slå opp sine telt rundt omkring vitnesbyrdets tabernakel, for at det ikke skal komme vrede over Israels barns menighet. Levittene skal ta seg av det som er å gjøre ved vitnesbyrdets tabernakel.</verse><verse id="54">Og Israels barn gjorde dette, de gjorde i ett og alt slik som Herren hadde befalt Moses.</verse></chapter><chapter id="2"><verse id="1">Herren talte til Moses og Aron og sa:</verse><verse id="2">Israels barn skal slå leir, hver ved sitt banner, ved sin families særmerke. De skal slå leir midt imot sammenkomstens telt, rundt omkring det.</verse><verse id="3">På fremsiden, mot øst, skal Juda slå leir under sitt banner, hær for hær. Høvdingen for Judas barn er Nahson, Amminadabs sønn.</verse><verse id="4">Hans hær, så mange av dem som er mønstret, er syttifire tusen seks hundre.</verse><verse id="5">Ved siden av ham skal Issakars stamme slå leir. Høvdingen for Issakars barn er Netanel, Suars sønn.</verse><verse id="6">Hans hær, så mange av dem som er mønstret, er femtifire tusen fire hundre.</verse><verse id="7">Likeså Sebulons stamme. Høvdingen for Sebulons barn er Eliab, Helons sønn.</verse><verse id="8">Hans hær, så mange av dem som er mønstret, er femtisju tusen fire hundre.</verse><verse id="9">Alle som er mønstret av Judas leir, hær for hær, er ett hundre og åttiseks tusen fire hundre. De skal være den første fylkingen som bryter opp.</verse><verse id="10">Mot sør skal Ruben slå leir under sitt banner, hær for hær. Høvdingen for Rubens barn er Elisur, Sjede’urs sønn.</verse><verse id="11">Hans hær, så mange av dem som er mønstret, er førtiseks tusen fem hundre.</verse><verse id="12">Ved siden av ham skal Simeons stamme slå leir. Høvdingen for Simeons barn er Sjelumiel, Surisjaddais sønn.</verse><verse id="13">Hans hær, så mange av dem som er mønstret, er femtini tusen tre hundre.</verse><verse id="14">Likeså Gads stamme. Høvdingen for Gads barn er Eljasaf, Re’uels sønn.</verse><verse id="15">Hans hær, så mange av dem som er mønstret, er førtifem tusen seks hundre og femti.</verse><verse id="16">Alle som er mønstret av Rubens leir, hær for hær, er ett hundre og femtien tusen fire hundre og femti. De skal være den andre fylkingen som bryter opp.</verse><verse id="17">Så skal sammenkomstens telt bryte opp, levittenes leir midt mellom leirene. De skal bryte opp etter som de har ligget i leir, hver på sin plass under sine banner.</verse><verse id="18">Mot vest skal Efra’im slå leir under sitt banner, hær for hær. Høvdingen for Efra’ims barn er Elisjama, Ammihuds sønn.</verse><verse id="19">Hans hær, så mange av dem som er mønstret, er førti tusen fem hundre.</verse><verse id="20">Ved siden av ham er Manasses stamme. Høvdingen for Manasses barn er Gamliel, Pedasurs sønn.</verse><verse id="21">Hans hær, så mange av dem som er mønstret, er trettito tusen to hundre.</verse><verse id="22">Og så kommer Benjamins stamme. Høvdingen for Benjamins barn er Abidan, Gideonis sønn.</verse><verse id="23">Hans hær, så mange av dem som er mønstret, er trettifem tusen fire hundre.</verse><verse id="24">Alle som er mønstret av Efra’ims leir, hær for hær, er ett hundre og åtte tusen ett hundre. De skal være den tredje fylkingen som bryter opp.</verse><verse id="25">Mot nord skal Dan slå leir under sitt banner, hær for hær. Høvdingen for Dans barn er Akieser, Ammisaddais sønn.</verse><verse id="26">Hans hær, så mange av dem som er mønstret, er sekstito tusen sju hundre.</verse><verse id="27">Ved siden av ham skal Asjers stamme slå leir. Høvdingen for Asjers barn er Pagiel, Okrans sønn.</verse><verse id="28">Hans hær, så mange av dem som er mønstret, er førtien tusen fem hundre.</verse><verse id="29">Likeså Naftalis stamme. Høvdingen for Naftalis barn er Akira, Enans sønn.</verse><verse id="30">Hans hær, så mange av dem som er mønstret, er femtitre tusen fire hundre.</verse><verse id="31">Alle som er mønstret av Dans leir, er ett hundre og femtisju tusen seks hundre. De skal være den siste fylkingen som bryter opp under sine banner.</verse><verse id="32">Dette var de av Israels barn som ble mønstret, etter sine familier. I alt var det seks hundre og tre tusen fem hundre og femti mann som ble mønstret i leirene, hær for hær.</verse><verse id="33">Men levittene ble ikke mønstret sammen med de andre Israels barn, slik som Herren hadde befalt Moses.</verse><verse id="34">Og Israels barn gjorde i alle deler slik som Herren hadde befalt Moses. Slik slo de leir under sine banner, og slik brøt de opp, enhver etter sin ætt og sin familie.</verse></chapter><chapter id="3"><verse id="1">Dette var ætten til Aron og Moses på den tiden Herren talte med Moses på Sinai berg.</verse><verse id="2">Navnene på Arons sønner var: Nadab, som var den førstefødte, dernest Abihu, Eleasar og Itamar.</verse><verse id="3">Dette var navnene på Arons sønner, de salvede prester, som var innviet til å gjøre prestetjeneste.</verse><verse id="4">Men Nadab og Abihu døde for Herrens åsyn, den gang de bar fremmed ild inn for Herrens åsyn i Sinai ørken. De hadde ingen sønner. Siden utførte Eleasar og Itamar prestetjenesten for Arons, sin fars øyne.</verse><verse id="5">Og Herren talte til Moses og sa:</verse><verse id="6">La Levis stamme komme hit, og still dem fram for Aron, presten, så de kan tjene ham.</verse><verse id="7">De skal ta vare på det han og hele menigheten har av oppgaver foran sammenkomstens telt, og slik utføre tjenesten ved tabernaklet.</verse><verse id="8">De skal ta vare på alle gjenstandene i sammenkomstens telt, og på det som Israels barn har av oppgaver der. Slik skal de utføre tjenesten ved tabernaklet.</verse><verse id="9">Du skal gi levittene til Aron og hans sønner. Det er de blant Israels barn som skal være helt overgitt til ham.</verse><verse id="10">Men Aron og hans sønner skal du sette til å ta vare på sin prestetjeneste. Kommer en fremmed nær til, skal han dø.</verse><verse id="11">Og Herren talte til Moses og sa:</verse><verse id="12">Se, jeg har tatt ut levittene blant Israels barn i stedet for alle førstefødte, dem som åpner morsliv blant Israels barn, for at levittene skal høre meg til.</verse><verse id="13">For alt førstefødt tilhører meg. Den dagen jeg slo alt førstefødt i landet Egypt, helliget jeg for meg alt som er førstefødt i Israel, både folk og fe. De skal høre meg til, meg, Herren.</verse><verse id="14">Og Herren talte til Moses i Sinai ørken og sa:</verse><verse id="15">Du skal mønstre Levis barn etter deres familier og ætter! Alt mannkjønn, fra den som er en måned gammel og oppover, skal du mønstre.</verse><verse id="16">Så mønstret Moses dem etter Herrens ord, som det var befalt ham.</verse><verse id="17">Navnene på Levis sønner var: Gersjon og Kahat og Merari.</verse><verse id="18">Navnene på Gersjons sønner etter deres ætter var: Libni og Sjime’i.</verse><verse id="19">Kahats sønner etter sine ætter var Amram og Jishar, Hebron og Ussiel.</verse><verse id="20">Meraris sønner etter sine ætter var Mahli og Musji. Dette var Levis ætter med sine familier.</verse><verse id="21">Til Gersjon hørte libnittenes ætt og sjime’ittenes ætt. Dette var gersjonittenes ætter.</verse><verse id="22">De av dem som ble mønstret, idet det ble tatt opp tall på alt mannkjønn, fra den som var en måned gammel og oppover, var sju tusen fem hundre.</verse><verse id="23">Gersjonittenes ætter hadde sin leir bak tabernaklet, mot vest.</verse><verse id="24">Høvdingen for gersjonittenes familie var Eljasaf, Laels sønn.</verse><verse id="25">Det som Gersjons barn hadde å ta vare på ved sammenkomstens telt, var selve tabernaklet med dekke og varetak, og dekket for inngangen til sammenkomstens telt,</verse><verse id="26">og omhengene til forgården og forhenget for inngangen til forgården som er rundt om tabernaklet og alteret, og dets snorer og alt arbeidet med dette.</verse><verse id="27">Til Kahat hørte amramittenes ætt og jisharittenes ætt og hebronittenes ætt og ussielittenes ætt. Dette var kahatittenes ætter.</verse><verse id="28">Da det ble tatt opp tall på alt mannkjønn, fra den som var en måned gammel og oppover, var de åtte tusen seks hundre mann, som skulle ta seg av det som var å gjøre ved helligdommen.</verse><verse id="29">Kahats barns ætter hadde sin leir ved siden av tabernaklet mot sør.</verse><verse id="30">Høvdingen for Kahat-ættenes familie var Elisafan, Ussiels sønn.</verse><verse id="31">Det de hadde å ta vare på, var arken og bordet og lysestaken og altrene og helligdommens redskaper som var i bruk ved tjenesten, og forhenget* og alt arbeidet med dette.</verse><verse id="32">Men den øverste høvding for levittene var Eleasar, sønn til Aron, presten. Han var satt over dem som skulle ta seg av det som var å gjøre ved helligdommen.</verse><verse id="33">Til Merari hørte mahlittenes ætt og musjittenes ætt. Dette var merarittenes ætter.</verse><verse id="34">De av dem som ble mønstret, da alt mannkjønn ble talt, fra den som var en måned gammel og oppover, var seks tusen to hundre.</verse><verse id="35">Høvdingen for Merari-ættenes familie var Suriel, Abihajils sønn. De hadde sin leir ved siden av tabernaklet mot nord.</verse><verse id="36">Det som Meraris barn var satt til å ta vare på, var plankene i tabernaklet og tverrstengene og stolpene og fotstykkene og alt som hørte til, og alt arbeidet med dette,</verse><verse id="37">og stolpene til forgården rundt omkring og fotstykkene og pluggene og snorene som hørte til.</verse><verse id="38">Men foran tabernaklet, mot øst, foran sammenkomstens telt, mot solens oppgang, hadde Moses og Aron og hans sønner sin leir. De tok seg av det som var å gjøre ved helligdommen, det som Israels barn hadde som oppgave å gjøre. Men kom en fremmed nær til, skulle han dø.</verse><verse id="39">Alle de av levittene som ble mønstret, de som Moses og Aron mønstret etter Herrens ord, ætt for ætt, alt mannkjønn, fra den som var en måned gammel og oppover, var tjueto tusen.</verse><verse id="40">Og Herren sa til Moses: Du skal mønstre alle førstefødte av mannkjønn blant Israels barn, fra den som er en måned gammel og oppover, og føre deres navn inn i manntallet.</verse><verse id="41">Og så skal du la meg, Herren, få levittene i stedet for alle førstefødte blant Israels barn, og levittenes buskap i stedet for alt førstefødt blant Israels barns buskap.</verse><verse id="42">Da mønstret Moses alle førstefødte blant Israels barn, slik som Herren hadde befalt ham.</verse><verse id="43">Og da han tok tall på alle førstefødte av mannkjønn og skrev opp navnene, fra den som var en måned gammel og oppover, var de, så mange som ble mønstret, tjueto tusen to hundre og syttitre.</verse><verse id="44">Og Herren talte til Moses og sa:</verse><verse id="45">Du skal ta levittene i stedet for alle førstefødte blant Israels barn og levittenes buskap i stedet for deres buskap. Og levittene skal høre meg til. Jeg er Herren.</verse><verse id="46">Men som løsepenger for de to hundre og syttitre førstefødte av Israels barn som overskrider levittenes tall,</verse><verse id="47">skal du ta fem sekel for hver. Etter helligdommens sekel skal du ta dem; sekelen regnet til tjue gera.</verse><verse id="48">Du skal gi Aron og hans sønner disse pengene som løsepenger for det overskytende antallet.</verse><verse id="49">Så tok Moses løsepengene for dem som overskred deres tall som ble utløst ved levittene.</verse><verse id="50">Av Israels barns førstefødte fikk han pengene, ett tusen tre hundre og sekstifem sekel etter helligdommens sekel.</verse><verse id="51">Og Moses ga Aron og sønnene hans løsepengene etter Herrens ord, slik som Herren hadde befalt Moses.</verse></chapter><chapter id="4"><verse id="1">Og Herren talte til Moses og Aron og sa:</verse><verse id="2">Ta opp manntall over Kahats barn blant levittene etter deres ætter og familier.</verse><verse id="3">Tell dem fra trettiårsalderen og opp til femti år, alle som skal tre inn i tjenesten og utføre arbeid ved sammenkomstens telt.</verse><verse id="4">Det som Kahats barn skal ta seg av ved sammenkomstens telt, det er de høyhellige ting.</verse><verse id="5">Når leiren bryter opp, skal Aron og hans sønner gå inn og ta ned det dekkende forhenget og bre det over vitnesbyrdets ark.</verse><verse id="6">De skal legge et dekke av takasskinn over den, og over dette igjen bre et klede i ekte blå purpur, og så sette inn bærestengene.</verse><verse id="7">Over skuebrødsbordet skal de bre et purpurblått klede, og på det skal de legge fatene og skålene og begrene og drikkofferkannene, og det stadige brød* skal også ligge der.</verse><verse id="8">Over alt dette skal de bre et karmosinrødt klede og legge et dekke av takasskinn om det og sette inn bærestengene.</verse><verse id="9">Så skal de ta et blått purpurklede og med det dekke lysestaken og dens lamper og lysesaksene og brikkene og alle oljekarene som brukes til tjenesten ved den.</verse><verse id="10">De skal legge den og alt som hører til den, i et dekke av takasskinn og legge det på en båre.</verse><verse id="11">Over det gullkledde alteret skal de bre et klede av blå purpur og legge et dekke av takasskinn om det og sette inn bærestengene.</verse><verse id="12">Så skal de ta alle de redskapene som brukes til tjenesten i helligdommen, og legge dem i et klede av blått purpur og dekke dem til med et dekke av takasskinn og legge dem på en båre.</verse><verse id="13">Alteret skal de rense for asken og bre et rødt purpurklede over det,</verse><verse id="14">og på det skal de legge alle de redskapene som brukes til tjenesten ved alteret: fyrfatene, kjøttgaflene og ildskuffene og skålene til å stenke blod med, alle de redskapene som blir brukt ved alteret. De skal bre et dekke av takasskinn over dem og sette inn bærestengene.</verse><verse id="15">Når leiren skal bryte opp, og Aron og hans sønner er ferdige med å dekke over helligdommen og alle helligdommens redskaper, så skal Kahats barn komme og bære. Men de må ikke røre ved helligdommen, for at de ikke skal dø. Dette er det Kahats barn har å bære av det som hører til sammenkomstens telt.</verse><verse id="16">Men Eleasar, sønn til Aron, presten, skal ha oppsynet med oljen til lysestaken og den velluktende røk-elsen og det stadige matofferet og salvingsoljen. Og han skal ha oppsyn med hele tabernaklet og alt som er i det, både helligdommen og redskapene som hører til der.</verse><verse id="17">Og Herren talte til Moses og Aron og sa:</verse><verse id="18">La ikke kahatittenes ættegren bli utryddet av levittenes stamme,</verse><verse id="19">men gjør slik med dem for at de skal leve og ikke dø når de kommer nær de høyhellige ting: Aron og hans sønner skal gå inn og sette enhver av dem til sin tjeneste og til det han skal bære.</verse><verse id="20">Men selv må de ikke gå inn og se på de hellige ting, ikke et øyeblikk, for da vil de dø!</verse><verse id="21">Og Herren talte til Moses og sa:</verse><verse id="22">Ta også opp manntall over Gersjons barn etter deres familier og ætter!</verse><verse id="23">Fra trettiårsalderen og oppover til femtiårsalderen skal du mønstre dem, alle som skal tre inn i tjenesten og utføre arbeid ved sammenkomstens telt.</verse><verse id="24">Dette skal være Gersjon-ættenes gjerning med å tjene og bære:</verse><verse id="25">De skal bære tabernaklets tepper og sammenkomstens telt med dekket og varetaket av takasskinn, som ligger over, og dekket for inngangen til sammenkomstens telt,</verse><verse id="26">og omhengene til forgården, og forhenget til porten til forgården som er rundt om tabernaklet og alteret, og snorene som hører til, og alle redskapene som brukes til arbeidet med dette. Alt som er å gjøre med disse ting, skal de utføre.</verse><verse id="27">Den tjenesten som Gersjons barn skal utføre, både med alt det de har å bære, og med hele deres tjeneste, skal de gjøre etter påbud fra Aron og hans sønner. Dere skal gi dem ansvaret for alt det de har å bære.</verse><verse id="28">Dette skal være Gersjon-ættenes tjeneste ved sammenkomstens telt. Og Itamar, sønn til Aron, presten, skal ha oppsyn med det de har ansvar for.</verse><verse id="29">Meraris barn skal du mønstre etter deres ætter og familier.</verse><verse id="30">Fra trettiårsalderen og oppover til femtiårsalderen skal du mønstre dem, alle som skal tre inn i tjenesten og utføre arbeidet ved sammenkomstens telt.</verse><verse id="31">Dette er det som de har ansvar for å bære, alt det de skal ta vare på ved sammenkomstens telt: tabernaklets planker og tverrstenger og stolper og fotstykker</verse><verse id="32">og stolpene til forgården rundt omkring med deres fotstykker og plugger og snorer. Alle redskapene som hører til, og alt som blir brukt til arbeidet med dette. Dere skal ved navn overgi dem de ting som de har ansvar for å bære.</verse><verse id="33">Dette skal være Merari-ættenes tjeneste, alt det som de skal ta vare på ved sammenkomstens telt under oppsyn av Itamar, sønn til Aron, presten.</verse><verse id="34">Så mønstret Moses og Aron og menighetens høvdinger kahatittene etter deres ætter og familier,</verse><verse id="35">fra trettiårsalderen og oppover til femtiårsalderen, alle som skulle tre inn i tjenesten og utføre arbeid ved sammenkomstens telt.</verse><verse id="36">De som ble mønstret av dem, hver etter sin ætt, var to tusen sju hundre og femti.</verse><verse id="37">Så mange var de som ble mønstret i kahatittenes ætter, alle de som tjente ved sammenkomstens telt, og som Moses og Aron mønstret etter Herrens ord ved Moses.</verse><verse id="38">De av gersjonittene som ble mønstret etter sine ætter og familier,</verse><verse id="39">fra trettiårsalderen og oppover til femtiårsalderen, alle som skulle tre inn i tjenesten og utføre arbeid ved sammenkomstens telt -</verse><verse id="40">de av dem som ble mønstret etter sine ætter og familier, var to tusen seks hundre og tretti.</verse><verse id="41">Så mange var de som ble mønstret i gersjonittenes ætter, alle de som tjente ved sammenkomstens telt, og som Moses og Aron mønstret etter Herrens ord.</verse><verse id="42">De som ble mønstret i merarittenes ætter, hver etter sin ætt og familie,</verse><verse id="43">fra trettiårsalderen og oppover til femtiårsalderen, alle som skulle tre inn i tjenesten og utføre arbeidet ved sammenkomstens telt.</verse><verse id="44">De av dem som ble mønstret etter sine ætter, var tre tusen to hundre.</verse><verse id="45">Så mange var de som Moses og Aron mønstret i merarittenes ætter etter Herrens ord ved Moses.</verse><verse id="46">Alle de som Moses og Aron og Israels høvdinger mønstret av levittene etter deres ætter og familier,</verse><verse id="47">fra trettiårsalderen og oppover til femtiårsalderen, alle som skulle utføre arbeidet ved sammenkomstens telt med å tjene og med å bære,</verse><verse id="48">de som ble mønstret, var åtte tusen fem hundre og åtti.</verse><verse id="49">Etter Herrens ord ble de mønstret under Moses’ oppsyn. Og hver ble satt til å utføre den tjenesten og bære den byrden han skulle. De som ble mønstret av Moses, var de som Herren hadde befalt ham å mønstre.</verse></chapter><chapter id="5"><verse id="1">Herren talte til Moses og sa:</verse><verse id="2">Byd Israels barn at de skal sende ut av leiren alle spedalske og alle som har utflod og alle som er blitt urene ved lik.</verse><verse id="3">Både mann og kvinne skal dere sende bort. Utenfor leiren skal dere sende dem, for at de ikke skal gjøre leiren uren, der hvor jeg bor midt iblant dem.</verse><verse id="4">Og Israels barn gjorde dette, og sendte dem utenfor leiren. Som Herren hadde sagt til Moses, slik gjorde Israels barn.</verse><verse id="5">Og Herren talte til Moses og sa:</verse><verse id="6">Si til Israels barn: Når en mann eller kvinne gjør noen av de synder som mennesker gjør, og bærer seg troløst at mot Herren, så de fører skyld over seg,</verse><verse id="7">da skal de bekjenne den synden de har gjort, og godtgjøre det de med urette har tatt, med dets fulle verd og enda legge til femtedelen. De skal gi det til den som de har syndet mot.</verse><verse id="8">Men dersom mannen ikke har etterlatt seg noen nær slektning som de kan gi vederlaget til, da skal vederlaget høre Herren til og tilfalle presten sammen med soningsværen, som skal ofres til soning for dem.</verse><verse id="9">Og alle gaver, alt som Israels barn helliger og kommer til presten med, skal tilhøre ham.</verse><verse id="10">De hellige gaver som enhver gir, skal tilhøre presten. Det noen gir ham, skal tilhøre ham.</verse><verse id="11">Og Herren talte til Moses og sa:</verse><verse id="12">Tal til Israels barn og si til dem: Sett at en hustru forsynder seg og er utro mot sin mann.</verse><verse id="13">En annen mann har samleie med henne, men hennes mann vet ikke om det, fordi hun har latt seg vanære i hemmelighet. Det er ikke noe vitne mot henne, og hun er ikke grepet på fersk gjerning.</verse><verse id="14">Men så kommer sjalusiens ånd over mannen, så han blir sjalu på sin hustru, som virkelig har latt seg vanære. Eller det kan komme en sjalusiens ånd over ham, så han blir sjalu på sin hustru, selv om hun ikke har latt seg vanære.</verse><verse id="15">Da skal mannen ta sin hustru med seg til presten. Som offer for henne skal han ha med tiendedelen av en efa byggmel. Men han skal ikke helle olje på det, heller ikke legge virak på det. For det er et sjalusimatoffer, et påminningsoffer, som skal minne om synd.</verse><verse id="16">Så skal presten føre henne fram og stille henne for Herrens åsyn.</verse><verse id="17">Presten skal ta hellig vann i et leirkar og ta noe av støvet som er på tabernaklets gulv, og kaste det i vannet.</verse><verse id="18">Når presten har stilt kvinnen fram for Herrens åsyn, skal han løse hennes hår og legge påminningsofferet i hennes hender - et sjalusimatoffer er det - og i sin hånd skal presten ha bitterhetens vann, som fører forbannelse med seg.</verse><verse id="19">Så skal presten ta kvinnen i ed og si til henne: Så sant ingen har ligget med deg, og så sant du ikke har vært utro mot din mann og latt deg vanære, så skal du ikke ha noe men av dette bitterhetens vann som fører forbannelse med seg.</verse><verse id="20">Men har du virkelig vært utro mot din mann og latt deg vanære, og har noen annen enn din mann hatt samleie med deg</verse><verse id="21">- nå skal presten lese opp forbannelseseden for kvinnen og si til henne: - så skal Herren gjøre deg til en forbannelse og til en ed blant ditt folk. Han skal la dine hofter svinne inn og din buk hovne opp,</verse><verse id="22">og dette vannet som fører forbannelse med seg, skal trenge inn i dine innvoller, så buken hovner opp og dine hofter svinner inn. Og kvinnen skal si: Amen! Amen!</verse><verse id="23">Deretter skal presten skrive opp disse forbannelsene på et blad og vaske dem ut i bitterhetens vann.</verse><verse id="24">Så skal han la kvinnen drikke bitterhetens vann, som fører forbannelse med seg. Og vannet som fører forbannelse med seg, skal trenge inn i henne og volde bitter smerte.</verse><verse id="25">Så skal presten ta sjalusimatofferet av kvinnens hånd og svinge det for Herrens åsyn og bære det fram til alteret.</verse><verse id="26">Og presten skal ta en håndfull av matofferet som påminningsoffer og brenne det på alteret. Og så skal han la kvinnen drikke vannet.</verse><verse id="27">Og når han har latt henne drikke vannet, da skal det skje at dersom hun har latt seg vanære og har vært utro mot sin mann, så skal vannet som fører forbannelse med seg, trenge inn i henne og volde bitter smerte. Hennes buk skal hovne opp og hoftene svinne inn, og den kvinnen skal bli til en forbannelse blant sitt folk.</verse><verse id="28">Men har kvinnen ikke latt seg vanære, om hun er ren, da skal hun ikke ha noe men av det, og hun skal få barn.</verse><verse id="29">Det er loven om sjalusi: Når en kvinne er utro mot sin mann og lar seg vanære,</verse><verse id="30">eller når en sjalusiens ånd kommer over en mann, så han blir sjalu på sin hustru, da skal han stille kvinnen fram for Herrens åsyn, og presten skal gjøre med henne alt det som er sagt i denne loven.</verse><verse id="31">Mannen skal være fri for skyld, men kvinnen skal lide for sin misgjerning.</verse></chapter><chapter id="6"><verse id="1">Herren talte til Moses og sa:</verse><verse id="2">Tal til Israels barn og si til dem: Når en mann eller kvinne gjør et hellig løfte om å ville være nasireer og vie seg til Herren,</verse><verse id="3">så skal han holde seg fra vin og sterk drikk. Eddik av vin eller annen sterk eddik skal han ikke drikke og heller ikke noen saft som er tillaget av druer. Verken friske eller tørre druer skal han ete.</verse><verse id="4">Så lenge hans innvielse varer, skal han ikke ete noe av det som blir tillaget av vintreet, like fra kjerne til skall.</verse><verse id="5">Så lenge hans innvielsesløfte gjelder, skal det ikke gå rakekniv over hans hode. Inntil hans innvielsestid er til ende, skal han være hellig, han skal la sitt hodehår vokse fritt.</verse><verse id="6">Så lenge han er innviet til Herren, skal han ikke komme nær noe lik.</verse><verse id="7">Ikke engang om hans far eller mor eller bror eller søster dør, må han føre urenhet over seg for deres skyld. For han bærer på sitt hode tegnet på innvielsen til sin Gud.</verse><verse id="8">Hele sin innvielsestid er han hellig for Herren.</verse><verse id="9">Men dør det noen hos ham uventet og brått og fører urenhet over hans innviede hode, da skal han rake hodet den dagen han blir ren. Den sjuende dagen skal han rake det.</verse><verse id="10">Den åttende dagen skal han komme til presten med to turtelduer eller to dueunger, til inngangen til sammenkomstens telt.</verse><verse id="11">Og presten skal ofre den ene til syndoffer og den andre til brennoffer, og gjøre soning for ham og rense ham for den synd han har ført over seg ved å komme nær liket. Så skal han samme dagen hellige sitt hode.</verse><verse id="12">Og han skal på nytt vie seg til Herren for like lang tid som han først hadde lovt. Han skal føre fram et årsgammelt lam til skyldoffer. Den første tiden gjelder ikke mer, fordi hans innvielse ble utskjemt.</verse><verse id="13">Dette er loven for nasireeren: Den dagen hans innvielsestid er til ende, skal han føres fram til inngangen av sammenkomstens telt.</verse><verse id="14">Og han skal bære fram for Herren sitt offer, et årsgammelt værlam uten lyte til brennoffer og et årsgammelt saulam uten lyte til syndoffer og en vær uten lyte til fredsoffer</verse><verse id="15">og en kurv med usyrede kaker av fint mel, kaker med olje i, og usyrede brødleiver smurt med olje, og matofferet og drikkofrene som hører til.</verse><verse id="16">Og presten skal bære det fram for Herrens åsyn og ofre hans syndoffer og hans brennoffer.</verse><verse id="17">Væren skal han ofre som fredsoffer til Herren sammen med kurven med de usyrede kakene, og så skal presten ofre hans matoffer og hans drikkoffer.</verse><verse id="18">Deretter skal nasireeren rake sitt innviede hode ved inngangen til sammenkomstens telt. Han skal ta sitt innviede hodehår og legge det på ilden som er under fredsofferet.</verse><verse id="19">Presten skal ta den ene bogen av væren, etter at den er kokt, og en usyret kake av kurven og en usyret brødleiv og legge dem i hendene på nasireeren, etter at han har raket av sitt innvielsestegn.</verse><verse id="20">Så skal presten svinge dem for Herrens åsyn. Det skal være en helliget gave til presten, i tillegg til svingebrystet og løftelåret. Siden kan nasireeren drikke vin.</verse><verse id="21">Dette er loven for den som gjør et nasireerløfte. Dette er det han skal ofre til Herren på grunn av sin innvielse, i tillegg til det han ellers har råd til. Han skal holde seg etter det han har avgitt løfte om, og det som loven om hans innvielse ellers krever.</verse><verse id="22">Og Herren talte til Moses og sa:</verse><verse id="23">Tal til Aron og hans sønner og si: Slik skal dere si når dere velsigner Israels barn:</verse><verse id="24">Herren velsigne deg og bevare deg!</verse><verse id="25">Herren la sitt ansikt lyse over deg og være deg nådig!</verse><verse id="26">Herren løfte sitt åsyn på deg og gi deg fred!</verse><verse id="27">Slik skal de legge mitt navn på Israels barn, og så vil jeg velsigne dem.</verse></chapter><chapter id="7"><verse id="1">Moses var nå ferdig med å reise tabernaklet. Han hadde salvet det og helliget det med alt det som hørte til. Likeså hadde han salvet og helliget alteret med alt som hørte til det.</verse><verse id="2">Da kom Israels høvdinger, overhodene for sine familier, stammehøvdingene, de som sto over alle som var blitt mønstret, og bar fram gaver.</verse><verse id="3">De bar fram sin gave for Herrens åsyn: Seks vogner med dekke over og tolv okser, en vogn for to høvdinger og en okse for hver. Og de førte dem fram foran tabernaklet.</verse><verse id="4">Og Herren sa til Moses:</verse><verse id="5">Ta imot dette av dem, for at det kan brukes til tjenesten ved sammenkomstens telt. Du skal gi det til levittene, etter som hver enkelt av dem trenger det til sin tjeneste.</verse><verse id="6">Da tok Moses vognene og oksene og ga dem til levittene.</verse><verse id="7">To av vognene og fire av oksene ga han til Gersjons barn, etter deres særlige tjeneste.</verse><verse id="8">Fire av vognene og åtte av oksene ga han til Meraris barn, etter deres særlige tjeneste under oppsyn av Itamar, sønn til Aron, presten.</verse><verse id="9">Men til Kahats barn ga han ikke noe, fordi de skulle ta vare på de hellige ting og bære dem på sine skuldrer.</verse><verse id="10">Den dagen alteret ble salvet, kom høvdingene med gaver til innvielsen. De bar sin gave fram foran alteret.</verse><verse id="11">Da sa Herren til Moses: La høvdingene komme med sin gave til innvielsen av alteret hver sin dag!</verse><verse id="12">Den som bar fram sin gave den første dagen, var Nahson, Amminadabs sønn, høvdingen for Judas stamme.</verse><verse id="13">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="14">en skål av gull på ti sekel, full av røkelse,</verse><verse id="15">en ung okse, en vær og et årsgammelt lam til brennofferet;</verse><verse id="16">en geitebukk til syndoffer,</verse><verse id="17">og til fredsoffer to okser, fem værer, fem bukker og fem årsgamle lam. Dette var Nahsons, Amminadabs sønns gave.</verse><verse id="18">Den andre dagen kom Netanel, Suars sønn, Issakars høvding, med sin gave.</verse><verse id="19">Han bar fram som sin gave et sølvfat som veide ett hundre og tretti sekel, en sølvskål på sytti sekel etter helligdommens vekt, begge fulle av fint mel blandet med olje, til matoffer;</verse><verse id="20">en skål av gull på ti sekel, full av røkelse,</verse><verse id="21">en ung okse, en vær og et årsgammelt lam til brennoffer;</verse><verse id="22">en geitebukk til syndoffer,</verse><verse id="23">og til fredsoffer to okser, fem værer, fem bukker og fem årsgamle lam. Dette var Netanels, Suars sønns gave.</verse><verse id="24">Den tredje dagen kom høvdingen for Sebulons barn, Eliab, Helons sønn.</verse><verse id="25">Hans gave var et sølvfat som veide ett hundre og tretti sekel, en sølvskål på sytti sekel etter helligdommens vekt, begge fulle av fint mel, blandet med olje, til matoffer;</verse><verse id="26">en skål av gull på ti sekel, full av røkelse,</verse><verse id="27">en ung okse, en vær og et årsgammelt lam til brennoffer;</verse><verse id="28">en geitebukk til syndoffer,</verse><verse id="29">og til fredsoffer to okser, fem værer, fem bukker og fem årsgamle lam. Dette var Eliabs, Helons sønns gave.</verse><verse id="30">Den fjerde dagen kom høvdingen for Rubens barn, Elisur, Sjede’urs sønn.</verse><verse id="31">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="32">en skål av gull på ti sekel, full av røkelse,</verse><verse id="33">en ung okse, en vær og et årsgammelt lam til brennoffer;</verse><verse id="34">en geitebukk til syndoffer,</verse><verse id="35">og til fredsoffer to okser, fem værer, fem bukker og fem årsgamle lam. Dette var Elisurs, Sjede’urs sønns gave.</verse><verse id="36">Den femte dagen kom høvdingen for Simeons barn, Sjelumiel, Surisjaddais sønn.</verse><verse id="37">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="38">en skål av gull på ti sekel, full av røkelse,</verse><verse id="39">en ung okse, en vær og et årsgammelt lam til brennoffer;</verse><verse id="40">en geitebukk til syndoffer,</verse><verse id="41">og til fredsoffer to okser, fem værer, fem bukker og fem årsgamle lam. Dette var Sjelumiels, Surisjaddais sønns gave.</verse><verse id="42">Den sjette dagen kom høvdingen for Gads barn, Eljasaf, De’uels sønn.</verse><verse id="43">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="44">en skål av gull på ti sekel, full av røkelse,</verse><verse id="45">en ung okse, en vær og et årsgammelt lam til brennoffer;</verse><verse id="46">en geitebukk til syndoffer,</verse><verse id="47">og til fredsoffer to okser, fem værer, fem bukker og fem årsgamle lam. Dette var Eljasafs, De’uels sønns gave.</verse><verse id="48">Den sjuende dagen kom høvdingen for Efra’ims barn, Elisjama, Ammihuds sønn.</verse><verse id="49">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="50">en skål av gull på ti sekel, full av røkelse,</verse><verse id="51">en ung okse, en vær og et årsgammelt lam til brennoffer;</verse><verse id="52">en geitebukk til syndoffer,</verse><verse id="53">og til fredsoffer to okser, fem værer, fem bukker og fem årsgamle lam. Dette var Elisjamas, Ammihuds sønns gave.</verse><verse id="54">Den åttende dagen kom høvdingen for Manasses barn, Gamliel, Pedasurs sønn.</verse><verse id="55">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="56">en skål av gull på ti sekel, full av røkelse,</verse><verse id="57">en ung okse, en vær og et årsgammelt lam til brennoffer;</verse><verse id="58">en geitebukk til syndoffer,</verse><verse id="59">og til fredsoffer to okser, fem værer, fem bukker og fem årsgamle lam. Dette var Gamliels, Pedasurs sønns gave.</verse><verse id="60">Den niende dagen kom høvdingen for Benjamins barn, Abidan, Gideonis sønn.</verse><verse id="61">Hans gave var et sølvfat som veide ett hundre og tretti sekel, en sølvskål på sytti sekel etter helligdommens vekt, begge fulle av fint mel blandet med olje, til matoffer;</verse><verse id="62">en skål av gull på ti sekel, full av røkelse,</verse><verse id="63">en ung okse, en vær og et årsgammelt lam til brennoffer;</verse><verse id="64">en geitebukk til syndoffer,</verse><verse id="65">og til fredsoffer to okser, fem værer, fem bukker og fem årsgamle lam. Dette var Abidans, Gideonis sønns gave.</verse><verse id="66">Den tiende dagen kom høvdingen for Dans barn, Akieser, Ammisaddais sønn.</verse><verse id="67">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="68">en skål av gull på ti sekel, full av røkelse,</verse><verse id="69">en ung okse, en vær og et årsgammelt lam til brennoffer;</verse><verse id="70">en geitebukk til syndoffer,</verse><verse id="71">og til fredsoffer to okser, fem værer, fem bukker og fem årsgamle lam. Dette var Akiesers, Ammisaddais sønns gave.</verse><verse id="72">Den ellevte dagen kom høvdingen for Asjers barn, Pagiel, Okrans sønn.</verse><verse id="73">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="74">en skål av gull på ti sekel, full av røkelse,</verse><verse id="75">en ung okse, en vær og et årsgammelt lam til brennoffer;</verse><verse id="76">en geitebukk til syndoffer,</verse><verse id="77">og til fredsoffer to okser, fem værer, fem bukker og fem årsgamle lam. Dette var Pagiels, Okrans sønns gave.</verse><verse id="78">Den tolvte dagen kom høvdingen for Naftalis barn, Akira, Enans sønn.</verse><verse id="79">Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;</verse><verse id="80">en skål av gull på ti sekel, full av røkelse,</verse><verse id="81">en ung okse, en vær og et årsgammelt lam til brennoffer;</verse><verse id="82">en geitebukk til syndoffer,</verse><verse id="83">og til fredsoffer to okser, fem værer, fem bukker og fem årsgamle lam. Dette var Akiras, Enans sønns gave.</verse><verse id="84">Dette var gavene fra Israels høvdinger til innvielsen av alteret på den tiden det ble salvet: tolv sølvfat, tolv sølvskåler, tolv gullskåler.</verse><verse id="85">Hvert sølvfat var på ett hundre og tretti sekel og hver skål på sytti sekel. Alt sølvet i karene gikk opp til to tusen fire hundre sekel etter helligdommens vekt.</verse><verse id="86">Videre tolv gullskåler fulle av røkelse, hver skål på ti sekel etter helligdommens vekt. Alt gullet i skålene gikk opp til ett hundre og tjue sekel.</verse><verse id="87">Storfeet til brennofferet var i alt tolv okser. Dessuten tolv værer, tolv årsgamle lam med tilhørende matoffer og tolv geitebukker til syndoffer.</verse><verse id="88">Storfeet til fredsofferet var i alt tjuefire okser. Dessuten seksti værer, seksti bukker og seksti årsgamle lam. Dette var gavene til innvielsen av alteret, etter at det var salvet.</verse><verse id="89">Og når Moses gikk inn i sammenkomstens telt for å tale med ham*, da hørte han røsten tale til seg fra nådestolen over vitnesbyrdets ark mellom de to kjerubene. Slik talte han* til ham.</verse></chapter><chapter id="8"><verse id="1">Herren talte til Moses og sa:</verse><verse id="2">Tal til Aron og si til ham: Når du setter lampene opp, skal alle sju lampene kaste lyset rett fram for lysestaken.</verse><verse id="3">Og Aron gjorde slik. Han satte lampene opp så de kastet lyset rett fram for lysestaken, slik som Herren hadde befalt Moses.</verse><verse id="4">Lysestaken var laget av hamret gull. Både foten og blomstene var hamret arbeid. Etter det bilde Herren hadde vist Moses, hadde han laget lysestaken.</verse><verse id="5">Og Herren talte til Moses og sa:</verse><verse id="6">Du skal ta ut levittene blant Israels barn og rense dem!</verse><verse id="7">Og slik skal du gjøre med dem for å rense dem: Du skal stenke renselsesvann på dem, og de skal la rakekniv gå over hele sitt legeme og vaske sine klær og rense seg på den måten.</verse><verse id="8">Så skal de ta en ung okse og matofferet som hører til, fint mel blandet med olje. Og en annen ung okse skal du ta til syndoffer.</verse><verse id="9">Du skal la levittene komme fram foran sammenkomstens telt, og du skal samle hele Israels barns menighet.</verse><verse id="10">Så skal du la levittene tre fram for Herrens åsyn, og Israels barn skal legge hendene på levittene.</verse><verse id="11">Aron skal innvie levittene for Herrens åsyn som et svingeoffer fra Israels barn, slik at de kan utføre tjenesten for Herren.</verse><verse id="12">Så skal levittene legge hendene på oksenes hoder. Den ene skal du ofre til syndoffer og den andre til brennoffer for Herren for å gjøre soning for levittene.</verse><verse id="13">Du skal stille levittene fram for Aron og hans sønner, og du skal innvie dem som et svingeoffer for Herren.</verse><verse id="14">Slik skal du skille levittene ut blant Israels barn, og levittene skal høre meg til.</verse><verse id="15">Deretter skal levittene komme og tjene ved sammenkomstens telt, når du har renset dem og innviet dem.</verse><verse id="16">For de er helt overgitt til meg som en gave fra Israels barn. I stedet for alt som åpner morsliv, alle førstefødte blant Israels barn, har jeg tatt dem ut for meg.</verse><verse id="17">For alt førstefødt blant Israels barn tilhører meg, både folk og fe. Den dagen jeg slo alt førstefødt i landet Egypt, helliget jeg dem for meg.</verse><verse id="18">Men nå har jeg tatt levittene i stedet for alle førstefødte blant Israels barn.</verse><verse id="19">Jeg tok ut levittene blant Israels barn. Og jeg overga dem helt til Aron og hans sønner, for at de skulle gjøre tjeneste ved sammenkomstens telt for Israels barn. De skulle gjøre soning for dem, så Israels barn ikke skal føre ulykke over seg ved å komme nær til helligdommen.</verse><verse id="20">Moses og Aron og hele Israels barns menighet gjorde slik med levittene. De gjorde nøyaktig slik som Herren hadde befalt Moses om levittene. Slik gjorde Israels barn med dem.</verse><verse id="21">Og levittene renset seg og vasket sine klær, og Aron innviet dem for Herrens åsyn og gjorde soning for dem, så de ble rene.</verse><verse id="22">Så kom levittene og utførte sin tjeneste ved sammenkomstens telt under tilsyn av Aron og hans sønner. Slik Herren hadde befalt Moses om levittene, slik gjorde de med dem.</verse><verse id="23">Og Herren talte til Moses og sa:</verse><verse id="24">Dette er loven som gjelder for levittene: Fra han er tjuefem år gammel, skal han komme og gjøre tjeneste med å arbeide ved sammen-komstens telt.</verse><verse id="25">Men fra han er femti år gammel, skal han tre tilbake fra arbeidstjenesten og ikke arbeide mer.</verse><verse id="26">Han kan hjelpe sine brødre i sammenkomstens telt, med alle deres plikter, men noen arbeidstjeneste skal han ikke utføre. Slik skal du ordne det for levittene med det de har å gjøre.</verse></chapter><chapter id="9"><verse id="1">Og Herren talte til Moses i Sinai ørken i det andre året etter at de var gått ut av landet Egypt, i den første måneden. Og han sa:</verse><verse id="2">Israels barn skal holde påske på den fastsatte tid.</verse><verse id="3">Den fjortende dagen i denne måneden, mellom de to aftenstundene, skal dere holde påske på den fastsatte tid. Dere skal holde den etter alle lover og forskrifter som gjelder om den.</verse><verse id="4">Da talte Moses til Israels barn og sa at de skulle holde påske.</verse><verse id="5">Og de holdt påske i den første måneden, på den fjortende dagen i måneden, mellom de to aftenstundene, i Sinai ørken. Nøyaktig som Herren hadde befalt Moses, slik gjorde Israels barn.</verse><verse id="6">Men det var noen menn som var blitt urene ved et lik, så de ikke kunne holde påske den dagen. Disse mennene trådte samme dagen fram for Moses og Aron,</verse><verse id="7">og de sa til ham: Vi er blitt urene ved et lik. Hvorfor skal vi bli nektet å bære fram Herrens offer til fastsatt tid sammen med de andre Israels barn?</verse><verse id="8">Da sa Moses til dem: Vent, så jeg kan få høre hva Herren befaler om dere.</verse><verse id="9">Og Herren talte til Moses og sa:</verse><verse id="10">Tal til Israels barn og si: Om noen blant dere eller blant deres etterkommere er blitt uren ved et lik eller er på lang reise, skal han likevel holde påske for Herren.</verse><verse id="11">I den andre måneden, på den fjortende dagen, mellom de to aftenstundene, skal de holde påske. Med usyret brød og bitre urter skal de ete påskelammet.</verse><verse id="12">De skal ikke levne noe av det til om morgenen og ikke bryte noe ben på det. De skal i ett og alt holde påske etter loven som gjelder for den.</verse><verse id="13">Men den som er ren og ikke er på reise og enda lar være å holde påske, han skal utryddes av sitt folk, fordi han ikke bar fram Herrens offer til fastsatt tid. Den mannen skal lide for sin synd.</verse><verse id="14">Og når en fremmed oppholder seg hos dere og vil holde påske for Herren, så skal han holde den etter loven om påsken og etter forskriftene om den. Det skal gjelde én lov for dere, både for den fremmede og for den innfødte i landet.</verse><verse id="15">Den dagen tabernaklet ble reist, dekket skyen tabernaklet, vitnesbyrdets telt. Og om kvelden var det som et ildskjær over tabernaklet like til om morgenen.</verse><verse id="16">Slik var det alltid: Skyen dekket det*, og om natten var det som et ildskjær.</verse><verse id="17">Hver gang skyen løftet seg fra teltet, brøt Israels barn straks opp; på det stedet hvor skyen senket seg ned, der slo Israels barn leir.</verse><verse id="18">Etter Herrens befaling brøt Israels barn opp, og etter Herrens befaling slo de leir. Alle de dagene skyen hvilte over tabernaklet, lå de i leir.</verse><verse id="19">Når skyen ble over tabernaklet i mange dager, rettet Israels barn seg etter det som Herren hadde sagt, og brøt ikke opp.</verse><verse id="20">Stundom hendte det at skyen bare var noen få dager over tabernaklet. Etter Herrens befaling lå de da i leir, og etter Herrens befaling brøt de opp.</verse><verse id="21">Men stundom hendte det at skyen var der bare fra kveld til morgen. Når skyen løftet seg om morgenen, brøt de opp. Eller den var der en dag og en natt, når skyen løftet seg, brøt de opp.</verse><verse id="22">Eller den var der et par dager eller en måned eller enda lenger. Når skyen drøyde så lenge og ble liggende over tabernaklet, lå Israels barn i leir og brøt ikke opp. Men når skyen løftet seg, brøt de opp.</verse><verse id="23">Etter Herrens befaling leiret de seg, og etter Herrens befaling brøt de opp. De rettet seg etter det som Herren hadde sagt - etter det som Herren hadde befalt ved Moses.</verse></chapter><chapter id="10"><verse id="1">Herren talte til Moses og sa:</verse><verse id="2">Lag deg to trompeter av sølv. I hamret arbeid skal du lage dem. Du skal bruke dem når menigheten skal kalles sammen, og når leirene skal bryte opp.</verse><verse id="3">Når de blåser i dem begge, skal hele menigheten samle seg hos deg ved inngangen til sammenkomstens telt.</verse><verse id="4">Blåser de bare i den ene, skal høvdingene, overhodene for Israels tusener, samle seg hos deg.</verse><verse id="5">Men når dere blåser alarm, skal de leirene som ligger mot øst, bryte opp.</verse><verse id="6">Og når dere blåser alarm andre gangen, skal de leirene som ligger mot sør, bryte opp. Det skal blåses alarm når de skal bryte opp.</verse><verse id="7">Men når menigheten skal kalles sammen, skal dere blåse i trompetene, men ikke blåse alarm.</verse><verse id="8">Arons sønner, prestene, er det som skal blåse i trompetene. Dette skal være en evig lov for dere, fra slekt til slekt.</verse><verse id="9">Når dere drar i krig i deres land mot fiender som overfaller dere, skal dere blåse alarm med trompetene. Og Herren deres Gud skal komme dere i hu, så dere skal bli frelst fra deres fiender.</verse><verse id="10">På deres gledesdager og deres høytider og deres nymånedager skal dere blåse i trompetene når dere ofrer brennoffer og fredsoffer. De skal minne om dere for deres Guds åsyn. Jeg er Herren deres Gud.</verse><verse id="11">Og det skjedde i det andre året, i den andre måneden, på den tjuende dagen i måneden, da løftet skyen seg fra vitnesbyrdets tabernakel.</verse><verse id="12">Og Israels barn brøt opp og dro i dagsreiser fra Sinai ørken, og skyen senket seg ned i ørkenen Paran.</verse><verse id="13">Dette var første gangen de brøt opp, og det var etter Herrens ord ved Moses.</verse><verse id="14">Først brøt Judas barns leir opp med sitt banner, hær etter hær. Høvdingen for deres hær var Nahson, Amminadabs sønn.</verse><verse id="15">Høvdingen for Issakars stammes hær var Netanel, Suars sønn.</verse><verse id="16">Høvdingen for Sebulons stammes hær var Eliab, Helons sønn.</verse><verse id="17">Så ble tabernaklet tatt ned, og Gersjons barn og Meraris barn, de som bar tabernaklet, brøt opp.</verse><verse id="18">Så brøt Rubens leir opp med sitt banner, hær for hær. Høvdingen for deres hær var Elisur, Sjede’urs sønn.</verse><verse id="19">Høvding for Simeons stammes hær var Sjelumiel, Surisjaddais sønn.</verse><verse id="20">Høvding for Gads stammes hær var Eljasaf, De’uels sønn.</verse><verse id="21">Så brøt kahatittene opp, de som bar de høyhellige ting, og før de kom fram, hadde de andre reist tabernaklet.</verse><verse id="22">Så brøt Efra’ims leir opp med sitt banner, hær etter hær. Høvdingen for deres hær var Elisjama, Ammihuds sønn.</verse><verse id="23">Høvding for Manasses stammes hær var Gamliel, Pedasurs sønn.</verse><verse id="24">Høvding for Benjamins stammes hær var Abidan, Gideonis sønn.</verse><verse id="25">Så brøt Dans leir opp med sitt banner, hær etter hær - de var hele togets baktropp. Høvdingen for deres hær var Akieser, Ammisaddais sønn.</verse><verse id="26">Høvding for Asjers stammes hær var Pagiel, Okrans sønn.</verse><verse id="27">Høvding for Naftalis stammes hær var Akira, Enans sønn.</verse><verse id="28">Slik var Israels barn fylket når de brøt opp, hær for hær. Så brøt de opp.</verse><verse id="29">Og Moses sa til midianitten Hobab, Re’uels sønn, Moses’ svoger: Vi bryter nå opp for å dra til det stedet som Herren har talt om og sagt: Jeg vil gi dere det. Kom med oss! Så vil vi gjøre vel mot deg, for Herren har lovt Israel alt det som godt er.</verse><verse id="30">Men han svarte: Jeg vil ikke gå med deg. Jeg vil dra hjem til landet mitt og slekten min.</verse><verse id="31">Da sa Moses: Å nei, forlat oss ikke! Du vet jo best hvor vi kan leire oss i ørkenen. Du skal være vårt øye.</verse><verse id="32">Går du med oss, da vil vi la deg få godt av det gode som Herren gjør mot oss.</verse><verse id="33">Så dro de da fra Herrens berg tre dagsreiser fram. Herrens paktsark dro foran dem de tre dagsreisene for å finne et hvilested for dem.</verse><verse id="34">Herrens sky var over dem om dagen når de brøt opp fra leiren.</verse><verse id="35">Og når arken brøt opp, sa Moses: Reis deg, Herre, så dine fiender spres, og de som hater deg, flyr for ditt åsyn!</verse><verse id="36">Og når arken hvilte, sa han: Kom tilbake, Herre, til Israels titusen tusener!</verse></chapter><chapter id="11"><verse id="1">Men folket knurret, og klaget for Herren over at de hadde det vondt. Da Herren hørte det, ble hans vrede opptent, og ild fra Herren slo ned mellom dem og fortærte noen i utkanten av leiren.</verse><verse id="2">Da ropte folket til Moses, og Moses ba til Herren, og ilden ble slokket.</verse><verse id="3">Han kalte dette stedet Tabera*, fordi Herrens ild hadde slått ned mellom dem.</verse><verse id="4">Hopen av fremmede blant dem ble grepet av grådig begjær, og Israels barn begynte igjen å jamre seg og sa: Hvem skal gi oss kjøtt å ete!</verse><verse id="5">Vi minnes fisken som vi åt i Egypt, og som vi fikk for ingenting, og gresskarene og melonene og purren og rødløken og hvitløken!</verse><verse id="6">Men nå er vår sjel uttørret, for her er ingenting! Vi ser ikke annet for våre øyne enn mannaen.</verse><verse id="7">Mannaen lignet korianderfrø, og av utseende var den som bdellium.</verse><verse id="8">Folket løp omkring og sanket og malte den på håndkvern eller støtte den i morter og kokte den i gryter eller bakte kaker av den. Den smakte som oljekake.</verse><verse id="9">Når duggen falt ned over leiren om natten, falt mannaen ned sammen med den.</verse><verse id="10">Moses hørte folket gråte rundt om i alle familier, hver i døren til sitt telt. Og Herren ble mektig harm. Moses ble ille til mote over dette.</verse><verse id="11">Da sa Moses til Herren: Hvorfor har du gjort så ille mot din tjener, hvorfor har jeg ikke funnet nåde for dine øyne, siden du har lagt byrden av hele dette folket på meg?</verse><verse id="12">Har jeg unnfanget hele dette folket, har jeg født det, siden du sier at jeg skal bære det i min favn som ammen bærer et diende barn, til det landet du med ed har lovt deres fedre?</verse><verse id="13">Hvor skal jeg ta kjøtt fra til hele dette folket? For de kommer gråtende til meg og sier: Gi oss kjøtt å ete!</verse><verse id="14">Jeg makter ikke å bære hele dette folket alene, det er for tungt for meg.</verse><verse id="15">Er det slik du vil gjøre mot meg, så drep meg heller med én gang, hvis jeg har funnet nåde for dine øyne, og la meg slippe å se min ulykke.</verse><verse id="16">Da sa Herren til Moses: Kall sammen for meg sytti menn av Israels eldste, de som du vet er folkets eldste og dets tilsynsmenn. Og du skal ta dem med deg til sammenkomstens telt, og la dem stille seg opp der sammen med deg.</verse><verse id="17">Så vil jeg komme ned og tale med deg der. Jeg vil ta av den Ånd som er over deg, og legge på dem, så de kan bære byrden av folket sammen med deg, og du ikke skal bære den alene.</verse><verse id="18">Og til folket skal du si: Hellige dere til i morgen! Så skal dere få kjøtt å ete, siden dere har grått for Herren og sagt: Å, om vi hadde kjøtt å ete, for i Egypt hadde vi det godt! - Nå vil Herren gi dere kjøtt så dere kan ete.</verse><verse id="19">Ikke bare én dag skal dere ete av det, og ikke to dager eller fem dager eller tjue dager,</verse><verse id="20">men en hel måned, til det kommer ut av nesen på dere, slik skal det by dere imot! For dere har foraktet Herren, som er midt iblant dere, da dere gråt for hans åsyn og sa: Hvorfor dro vi ut av Egypt?</verse><verse id="21">Og Moses sa: Seks hundre tusen mann til fots teller det folket som jeg går i følge med, og du sier: Jeg vil gi dem kjøtt, så de kan ete en hel måned!</verse><verse id="22">Skal det da slaktes så mye småfe og storfe til dem at det blir nok for dem? Eller skal alle fiskene i havet sankes sammen til dem, så det blir nok for dem?</verse><verse id="23">Da sa Herren til Moses: Er Herrens arm for kort? Nå skal du få se om det vil gå deg som jeg har sagt, eller ikke.</verse><verse id="24">Så gikk Moses ut og kunngjorde Herrens ord for folket, og han samlet sytti menn av folkets eldste og lot dem stille seg omkring teltet.</verse><verse id="25">Da steg Herren ned i skyen og talte til ham. Og han tok av den Ånd som var over ham, og la den på de sytti eldste. Og det skjedde da Ånden hvilte over dem, da talte de profetiske ord. Men siden gjorde de det ikke mer.</verse><verse id="26">Men to menn var blitt tilbake i leiren, den ene hette Eldad, og den andre Medad. Og Ånden hvilte over dem, for de var blant dem som var skrevet opp, men de var ikke gått ut til teltet. De talte profetisk i leiren.</verse><verse id="27">Da løp en gutt av sted og meldte det til Moses og sa: Eldad og Medad taler profetisk i leiren!</verse><verse id="28">Og Josva, Nuns sønn, som hadde tjent Moses fra sin ungdom av, tok til orde og sa: Min herre Moses, forbyd dem det!</verse><verse id="29">Men Moses sa til ham: Er du nidkjær for min skyld? Gi at alt Herrens folk var profeter, at Herren ville legge sin Ånd på dem!</verse><verse id="30">Så gikk Moses tilbake til leiren, både han og de eldste av Israel.</verse><verse id="31">Da brøt det løs en storm fra Herren. Den førte vaktler inn fra havet, og brakte dem ned til omkring to alen over jordens overflate, omkring en dagsreise på den ene kanten av leiren og omkring en dags-reise på den andre kanten rundt om leiren.</verse><verse id="32">Da sto folket opp og gikk hele dagen og hele natten og hele neste dag og sanket vaktlene. Den som hadde samlet minst, hadde sanket ti homer. Og de bredte dem ut rundt om leiren.</verse><verse id="33">Men ennå mens de hadde kjøttet mellom tennene, før det var slutt på det, ble Herrens vrede opptent mot folket. Og Herren slo folket med en svær sott.</verse><verse id="34">Og de kalte dette stedet Kibrot-Hatta’ava*, fordi der begravde de disse som hadde vært så lystne.</verse><verse id="35">Fra Kibrot-Hatta’ava brøt folket opp og dro til Haserot, og de ble i Haserot.</verse></chapter><chapter id="12"><verse id="1">En gang talte Mirjam og Aron ille om Moses på grunn av den etiopiske kvinnen som han hadde tatt til kone. For han hadde tatt til ekte en etiopisk kvinne.</verse><verse id="2">De sa: Er det bare Moses Herren har talt med? Har han ikke også talt med oss? - Og Herren hørte det.</verse><verse id="3">Men Moses var en meget ydmyk mann, mer enn alle mennesker på jorden.</verse><verse id="4">Og med ett sa Herren til Moses og til Aron og til Mirjam: Gå ut, alle tre, til sammenkomstens telt! Og de gikk dit ut alle tre.</verse><verse id="5">Da kom Herren ned i en skystøtte og sto i inngangen til teltet. Og han kalte på Aron og Mirjam, og de gikk ut begge to.</verse><verse id="6">Og han sa: Hør nå hva jeg har å si dere: Når det gjelder en profet som dere, så gir jeg, Herren, meg til kjenne for ham i syner og taler med ham i drømmer.</verse><verse id="7">Men slik er det ikke med min tjener Moses. Han er tro i hele mitt hus.</verse><verse id="8">Munn til munn taler jeg med ham, klart og ikke i gåter. Og han skuer Herrens skikkelse. Hvordan kunne dere da våge å tale ille om Moses, min tjener?</verse><verse id="9">Og Herrens vrede var opptent mot dem, og han gikk bort.</verse><verse id="10">Da skyen vek bort fra teltet, se, da var Mirjam spedalsk, hvit som snø. Da Aron vendte seg mot Mirjam, så han at hun var spedalsk.</verse><verse id="11">Da sa Aron til Moses: Hør meg, herre! La oss ikke lide for en synd vi har gjort i vår dårskap!</verse><verse id="12">La henne ikke være som et dødt foster, hvor kjøttet er halvt fortært når det kommer ut av morslivet!</verse><verse id="13">Da ropte Moses til Herren og sa: Å Gud, helbred henne!</verse><verse id="14">Og Herren sa til Moses: Om hennes far hadde spyttet henne i ansiktet, skulle hun da ikke sitte med skammen i sju dager? La henne bli holdt utestengt fra leiren i sju dager, så kan hun komme tilbake igjen!</verse><verse id="15">Og Mirjam ble holdt utestengt fra leiren i sju dager. Folket brøt ikke opp før Mirjam var kommet tilbake.</verse><verse id="16">Deretter brøt folket opp fra Haserot og leiret seg i ørkenen Paran.</verse></chapter><chapter id="13"><verse id="1">Herren talte til Moses og sa:</verse><verse id="2">Send noen menn av sted for å utspeide Kana’ans land, som jeg nå vil gi Israels barn! Én mann for hver fedrestamme skal dere sende. Hver av dem skal være en høvding blant folket.</verse><verse id="3">Da sendte Moses dem fra ørkenen Paran etter Herrens ord. Alle var de overhoder for Israels barn.</verse><verse id="4">Og dette var deres navn: For Rubens stamme Sjammua, Sakkurs sønn,</verse><verse id="5">for Simeons stamme Safat, Horis sønn,</verse><verse id="6">for Judas stamme Kaleb, Jefunnes sønn,</verse><verse id="7">for Issakars stamme Jigeal, Josefs sønn,</verse><verse id="8">for Efra’ims stamme Hosea, Nuns sønn,</verse><verse id="9">for Benjamins stamme Palti, Rafus sønn,</verse><verse id="10">for Sebulons stamme Gaddiel, Sodis sønn,</verse><verse id="11">for Josefs stamme, Manasses stamme, Gaddi, Susis sønn,</verse><verse id="12">for Dans stamme Ammiel, Gemallis sønn,</verse><verse id="13">for Asjers stamme Setur, Mikaels sønn,</verse><verse id="14">for Naftalis stamme Nahbi, Vofsis sønn,</verse><verse id="15">for Gads stamme Ge’uel, Makis sønn.</verse><verse id="16">Dette var navnene på de menn som Moses sendte for å utspeide landet. Men Moses ga Hosea, Nuns sønn, navnet Josva.</verse><verse id="17">Moses sendte dem for å utspeide Kana’ans land, og han sa til dem: Dra opp til sydlandet og stig opp på fjellene</verse><verse id="18">og se hvordan landet er. Se om folket som bor der, er sterkt eller svakt, om det er lite eller stort.</verse><verse id="19">Og se hvordan det landet er som de bor i, om det er godt eller dårlig, og se hvordan de byene er som de bor i, om de bor i leirer eller i befestede byer.</verse><verse id="20">Se hvordan jorden er, om den er fruktbar eller mager, om det er trær der eller ikke. Vær ved godt mot og ta med dere av landets frukt! Det var nettopp på den tiden da de første druene ble modne.</verse><verse id="21">Så dro de da opp og utspeidet landet fra ørkenen Sin til Rehob, bortimot Hamat.</verse><verse id="22">De dro opp til sydlandet og kom til Hebron. Der bodde Akiman, Sjesai og Talmai, Anaks barn. Hebron var bygd sju år før Soan i Egypt.</verse><verse id="23">Så kom de til Esjkol-dalen*, der skar de av en vinranke med en drueklase, og den bar to mann mellom seg på en stang. Likeså tok de granatepler og fikener.</verse><verse id="24">Dette stedet ble kalt Esjkol-dalen, etter den drueklasen som Israels barn skar der.</verse><verse id="25">Da førti dager var til ende, vendte de tilbake etter å ha utspeidet landet.</verse><verse id="26">De gikk av sted og fant Moses og Aron og hele Israels barns menighet i ørkenen Paran, i Kadesj. Og de ga dem og hele menigheten beskjed om hva de hadde sett, og viste dem landets frukt.</verse><verse id="27">De fortalte ham og sa: Vi kom til det landet du sendte oss til. Det flyter virkelig med melk og honning, og her er dets frukt.</verse><verse id="28">Men folket som bor i landet, er sterkt. Byene er som festninger og meget store. Der så vi også Anaks barn.</verse><verse id="29">Amalekittene bor i sydlandet. Hetittene og jebusittene og amorittene bor i fjellbygdene. Kana’aneerne bor ute ved havet og langsmed Jordan.</verse><verse id="30">Kaleb ba folket være stille og ikke sette seg opp mot Moses. Han sa: Vi vil dra opp og ta landet i eie! Vi skal nok få det i vår makt.</verse><verse id="31">Men da sa de menn som hadde vært med ham dit opp: Vi makter ikke å dra opp mot dette folket, for det er sterkere enn vi.</verse><verse id="32">Og de talte ille blant Israels barn om det landet de hadde utspeidet, og sa: Det landet vi dro igjennom for å utspeide, er et land som fortærer innbyggerne sine*. Alle vi så der, var høyvokste folk.</verse><verse id="33">Der så vi kjempene, Anaks barn av kjempeætten. Mot dem var vi i våre egne øyne som gresshopper, og det syntes også de at vi var.</verse></chapter><chapter id="14"><verse id="1">Da tok hele menigheten til å rope og skrike, og folket gråt hele natten.</verse><verse id="2">Og alle Israels barn knurret mot Moses og Aron, hele menigheten sa til dem: Gi at vi var døde i landet Egypt eller her i ørkenen! Å, om vi var døde!</verse><verse id="3">Hvorfor fører Herren oss inn i dette landet, så vi må falle for sverdet? Våre koner og våre barn vil bli til rov. Var det ikke bedre for oss å vende tilbake til Egypt?</verse><verse id="4">Og de sa til hverandre: La oss velge oss en høvding og vende tilbake til Egypt!</verse><verse id="5">Da falt Moses og Aron ned på sitt ansikt foran hele den samlede menighet av Israels barn.</verse><verse id="6">Og Josva, Nuns sønn, og Kaleb, Jefunnes sønn, som var blant dem som hadde utspeidet landet, flerret klærne sine.</verse><verse id="7">Og de talte til hele Israels barns menighet og sa: Det landet som vi dro igjennom for å utspeide, er et overmåte godt land.</verse><verse id="8">Dersom Herren har velbehag i oss, så fører han oss inn i dette landet og gir det til oss - et land som flyter med melk og honning.</verse><verse id="9">Sett dere bare ikke opp mot Herren! Og vær ikke redd for folket i dette landet, for vi skal fortære dem som brød! Deres vern er veket fra dem, og Herren er med oss. Vær ikke redd for dem!</verse><verse id="10">Da ville hele menigheten steine dem. Men Herrens herlighet åpenbarte seg i sammenkomstens telt for alle Israels barn.</verse><verse id="11">Og Herren sa til Moses: Hvor lenge skal dette folket forakte meg? Og hvor lenge vil de la være å tro på meg, enda jeg har gjort så mange tegn blant dem?</verse><verse id="12">Jeg vil slå dem med pest og utrydde dem, og så vil jeg gjøre deg til et større og sterkere folk enn dette.</verse><verse id="13">Da sa Moses til Herren: Egypterne har hørt at du med din kraft har ført dette folket ut fra dem,</verse><verse id="14">og de har sagt det til dette landets innbyggere. De har hørt at du, Herre, er midt iblant dette folket, at du, Herre, har åpenbart deg for dem øye til øye, og at din sky står over dem - at du går foran dem i en skystøtte om dagen og i en ildstøtte om natten.</verse><verse id="15">Men dreper du nå dette folket til siste mann, da kommer hedningene, som har hørt ditt ry, til å si:</verse><verse id="16">Herren maktet ikke å føre dette folket inn i det landet han hadde lovt dem med ed, derfor har han slått dem ned i ørkenen.</verse><verse id="17">Men la nå din kraft, Herre, vise seg stor, slik du har talt og sagt:</verse><verse id="18">Herren er langmodig og rik på miskunnhet! Han forlater misgjerning og overtredelse. Men han lar ikke den skyldige være ustraffet, han hjemsøker fedrenes misgjerning på barn, på dem i tredje og på dem i fjerde ledd.</verse><verse id="19">Tilgi da dette folket dets misgjerning etter din store miskunn, som du har tilgitt dem hele veien fra Egypt og hit!</verse><verse id="20">Da sa Herren: Jeg har tilgitt dem etter ditt ord.</verse><verse id="21">Men så sant jeg lever og hele jorden er full av Herrens herlighet,</verse><verse id="22">så skal alle de menn som har sett min herlighet og de tegn som jeg gjorde i Egypt og i ørkenen, og som nå har fristet meg ti ganger og ikke hørt på min røst,</verse><verse id="23">sannelig, de skal ikke se det landet jeg har lovt deres fedre med ed. Ingen som har foraktet meg, skal få se det.</verse><verse id="24">Men min tjener Kaleb - fordi det var en annen ånd i ham, og han trofast fulgte meg, så vil jeg føre ham inn i det landet han har vært i, og hans ætt skal eie det.</verse><verse id="25">Men amalekittene og kana’aneerne bor her i dalen. Vend derfor om i morgen og dra ut i ørkenen på veien til Rødehavet!</verse><verse id="26">Og Herren talte til Moses og Aron og sa:</verse><verse id="27">Hvor lenge skal denne onde menighet holde på å knurre mot meg? Jeg har hørt Israels barns knurr, hvordan de knurrer mot meg.</verse><verse id="28">Si til dem: Så sant jeg lever, sier Herren: Som dere har talt for mine ører, slik vil jeg gjøre med dere:</verse><verse id="29">I denne ørkenen skal deres døde kropper falle, alle de blant dere som ble mønstret, så mange som dere er, fra tjueårsalderen og oppover, dere som har knurret mot meg.</verse><verse id="30">Sannelig, dere skal ikke komme inn i det landet som jeg med oppløftet hånd har sverget å ville la dere bo i. Ingen uten Kaleb, Jefunnes sønn, og Josva, Nuns sønn, skal komme dit inn.</verse><verse id="31">Og barna, som dere sa ville bli til rov, dem vil jeg føre dit inn. De skal lære det landet å kjenne som dere har avskydd.</verse><verse id="32">Men deres døde kropper skal falle i ørkenen.</verse><verse id="33">Og deres barn skal flakke om som gjetere i ørkenen i førti år og bøte for den utroskap som dere har vist mot Herren, inntil dere alle er blitt til lik i ørkenen.</verse><verse id="34">Som dere utspeidet landet i førti dager, slik skal dere lide for deres misgjerninger i førti år, ett år for hver dag. Og dere skal kjenne at jeg har vendt meg bort fra dere.</verse><verse id="35">Jeg, Herren, har sagt: Sannelig, slik vil jeg gjøre med hele denne onde menighet, som har sammensverget seg mot meg. Her i ørkenen skal de gå til grunne, her skal de dø.</verse><verse id="36">De menn som Moses hadde sendt for å utspeide landet, var kommet tilbake og hadde fått hele menigheten til å knurre mot ham ved å tale ille om landet.</verse><verse id="37">Nå ble disse menn, som hadde talt ille om landet, slått ned for Herrens åsyn og døde.</verse><verse id="38">Bare Josva, Nuns sønn, og Kaleb, Jefunnes sønn, ble i live av de menn som var gått av sted for å utspeide landet.</verse><verse id="39">Og Moses bar disse ordene fram for alle Israels barn. Da sørget folket sårt.</verse><verse id="40">Og de sto tidlig opp om morgenen og dro oppover mot fjellhøyden og sa: Se, her er vi! Vi vil dra opp til det stedet som Herren har talt om! For vi har syndet.</verse><verse id="41">Men Moses sa: Hvorfor overtrer dere Herrens bud? Det vil ikke lykkes.</verse><verse id="42">Dra ikke dit opp! For Herren er ikke blant dere, og dere kommer bare til å bli slått av deres fiender.</verse><verse id="43">For amalekittene og kana’aneerne vil møte dere der, og dere skal falle for sverdet, fordi dere har vendt dere bort fra Herren, og Herren vil ikke være med dere.</verse><verse id="44">Men de dro opp til fjellhøyden i overmodig tross. Men Herrens paktsark og Moses forlot ikke leiren.</verse><verse id="45">Da kom amalekittene og kana’aneerne, som bodde der på fjellet, ned og slo dem sønder og sammen og forfulgte dem like til Horma.</verse></chapter><chapter id="15"><verse id="1">Og Herren talte til Moses og sa:</verse><verse id="2">Tal til Israels barn og si til dem: Når dere kommer inn i det landet som dere skal bo i, det som jeg vil gi dere,</verse><verse id="3">og dere ofrer Herren ildoffer - brennoffer eller slaktoffer av storfeet eller av småfeet til en velbehagelig duft for Herren - enten for å oppfylle et løfte eller som et frivillig offer eller på høytidene,</verse><verse id="4">da skal den som bærer sitt offer fram for Herren, som matoffer ofre tiendedelen av en efa fint mel blandet med fjerdedelen av en hin olje.</verse><verse id="5">Som drikkoffer skal du ofre fjerdedelen av en hin vin sammen med brennofferet eller slaktofferet, hvis det er et lam.</verse><verse id="6">Men hvis det er en vær, da skal du ofre som matoffer to tiendedeler av en efa fint mel blandet med tredjedelen av en hin olje,</verse><verse id="7">og som drikkoffer tredjedelen av en hin vin. Du skal ofre det til en velbehagelig duft for Herren.</verse><verse id="8">Ofrer du en ung okse til brennoffer eller slaktoffer for å oppfylle et løfte eller som fredsoffer til Herren,</verse><verse id="9">da skal det sammen med den unge oksen ofres som matoffer tre tiendedeler av en efa fint mel blandet med en halv hin olje,</verse><verse id="10">og som drikkoffer skal du ofre en halv hin vin. Det er et ildoffer til en velbehagelig duft for Herren.</verse><verse id="11">Slik skal en gjøre det for hver okse og for hver vær og for hvert lam eller kje.</verse><verse id="12">Etter tallet på de dyr dere ofrer, skal dere gjøre slik for hvert enkelt dyr, så mange som de er.</verse><verse id="13">Hver innfødt skal gjøre slik når han ofrer et ildoffer til en velbehagelig duft for Herren.</verse><verse id="14">Og hvis en fremmed som holder til blant dere, eller som for alltid bor blant dere, ofrer et ildoffer til en velbehagelig duft for Herren, skal han gjøre på samme måten som dere.</verse><verse id="15">I menigheten skal det være samme lov for dere og for den fremmede som hører til hos dere - en evig lov, fra slekt til slekt. For Herrens åsyn gjelder det samme for den fremmede som for dere selv.</verse><verse id="16">Det skal være én lov og én rett for dere og for den fremmede som holder til hos dere.</verse><verse id="17">Og Herren talte til Moses og sa:</verse><verse id="18">Tal til Israels barn og si til dem: Når dere kommer inn i det landet som jeg fører dere til,</verse><verse id="19">og eter av landets brød, da skal dere komme med en offergave til Herren.</verse><verse id="20">Av den første deigen dere lager, skal dere gi en kake som offergave. Dere skal gi den på samme måten som når dere kommer med gaven fra treskeplassen.</verse><verse id="21">Fra slekt til slekt skal dere gi Herren en offergave av den første deigen.</verse><verse id="22">Når dere uforvarende gjør en synd og ikke holder alle disse bud som Herren har forkynt Moses,</verse><verse id="23">alt det som Herren har befalt dere ved Moses fra den dagen da Herren befalte det, og senere gjennom alle kommende slekter,</verse><verse id="24">da skal hele menigheten, hvis det er gjort uten at den visste det og av vanvare, ofre en ung okse som brennoffer til en velbehagelig duft for Herren, med tilhørende matoffer og drikkoffer, slik det er foreskrevet, og en geitebukk som syndoffer.</verse><verse id="25">Presten skal gjøre soning for hele Israels barns menighet, så får de tilgivelse. For det var gjort av vanvare, og de har båret sitt offer fram for Herrens åsyn, et ildoffer til Herren, og sitt syndoffer for den synden de har gjort av vanvare.</verse><verse id="26">Hele Israels barns menighet og den fremmede som holder til hos dem, får forlatelse, fordi det var hendt hele folket av vanvare.</verse><verse id="27">Men når en enkelt mann synder av vanvare, skal han ofre en årsgammel geit til syndoffer.</verse><verse id="28">Og presten skal gjøre soning for Herrens åsyn for den som har syndet av vanvare, så han kan få tilgivelse når soningen for ham er fullført.</verse><verse id="29">For den innfødte blant Israels barn og for den fremmede som holder til hos dem, skal det være én lov. Den gjelder for dere alle når noen gjør noe av vanvare.</verse><verse id="30">Men den som gjør noe med oppløftet hånd*, enten det er en innfødt eller en fremmed, han håner Herren, og han skal utryddes av sitt folk.</verse><verse id="31">For han har foraktet Herrens ord og brutt hans bud. Den mannen skal utryddes, han skal lide for sin misgjerning.</verse><verse id="32">Mens Israels barn var i ørkenen, traff de på en mann som sanket ved på sabbatsdagen.</verse><verse id="33">De som traff på ham da han sanket ved, førte ham fram for Moses og Aron og for hele menigheten.</verse><verse id="34">Og de satte ham fast, for det var ikke gitt dem noe bud om hva en skulle gjøre med ham.</verse><verse id="35">Da sa Herren til Moses: Mannen skal dø, hele menigheten skal steine ham utenfor leiren.</verse><verse id="36">Så førte hele menigheten ham utenfor leiren og steinet ham så han døde, slik som Herren hadde befalt Moses.</verse><verse id="37">Og Herren sa til Moses:</verse><verse id="38">Tal til Israels barn og si til dem at de skal gjøre seg dusker på kantene av sine klær, slekt etter slekt, og de skal sette en blå snor på hver enkelt dusk.</verse><verse id="39">Slike dusker skal dere ha, for når dere ser på dem, skal dere komme i hu alle Herrens bud og holde dem og ikke fare hit og dit og følge etter deres eget hjerte og øye, som lokker dere til hor.</verse><verse id="40">Slik skal dere huske på alle mine bud og holde dem og være hellige for deres Gud.</verse><verse id="41">Jeg er Herren deres Gud, som førte dere ut av landet Egypt for å være deres Gud. Jeg er Herren deres Gud.</verse></chapter><chapter id="16"><verse id="1">Korah, en sønn av Jishar, sønn av Kahat, Levis sønn, sammen med Datan og Abiram, sønner av Eliab, og On, en sønn av Pelet, av Rubens ætt, tok en flokk med seg.</verse><verse id="2">De sto fram for Moses, og sammen med dem to hundre og femti menn av Israels barn, høvdinger i menigheten, kalte av forsamlingen, aktede menn.</verse><verse id="3">De flokket seg sammen mot Moses og Aron og sa til dem: Nå får det være nok! Hele menigheten er hellig, alle sammen, og Herren er midt iblant dem. Hvorfor skal da dere opphøye dere over Herrens menighet?</verse><verse id="4">Da Moses hørte disse ordene, falt han på sitt ansikt.</verse><verse id="5">Og han talte til Korah og hele flokken hans og sa: I morgen skal Herren åpenbare hvem som tilhører ham, og hvem som er hellig, så han lar ham komme nær til seg. Den som han utvelger, vil han la komme nær til seg.</verse><verse id="6">Gjør nå dette: Ta dere ildkar, både Korah og hele hans flokk,</verse><verse id="7">og ha ild i dem og legg røkelse på dem for Herrens åsyn i morgen. Og den mann som Herren utvelger, han skal være den hellige. Nå får det være nok, dere Levis barn!</verse><verse id="8">Og Moses sa til Korah: Hør nå, dere Levis barn!</verse><verse id="9">Er det for lite for dere at Israels Gud har utskilt dere fra Israels menighet for å la dere komme nær til seg, så dere skal utføre tjenesten ved Herrens tabernakel og stå for menighetens åsyn for å tjene den?</verse><verse id="10">Han har latt deg komme nær til, og med deg alle dine brødre, Levis barn. Og nå vil dere også ha prestedømmet!</verse><verse id="11">Det er mot Herren du og hele flokken din gjør opprør. For hva er Aron, siden dere knurrer mot ham?</verse><verse id="12">Så sendte Moses bud etter Datan og Abiram, Eliabs sønner. Men de sa: Vi kommer ikke.</verse><verse id="13">Er det ikke nok at du har ført oss opp fra et land som flyter med melk og honning, for å la oss dø i ørkenen, siden du til og med vil gjøre deg til hersker over oss?</verse><verse id="14">Du har slett ikke ført oss inn i et land som flyter med melk og honning, eller gitt oss åkrer og vingårder i eie. Vil du stikke ut øynene på dette folket? Vi kommer ikke.</verse><verse id="15">Da ble Moses meget vred og sa til Herren: Vend deg ikke til deres offer! Ikke så mye som et esel har jeg tatt fra dem! Ikke en eneste blant dem har jeg gjort noe ondt.</verse><verse id="16">Så sa Moses til Korah: I morgen skal du og hele flokken din stille dere fram for Herrens åsyn, både du og de andre og Aron.</verse><verse id="17">Og dere skal ta hver sitt ildkar og legge røkelse på dem, og dere skal bære hver sitt ildkar fram for Herrens åsyn, to hundre og femti ildkar. Du og Aron skal også ta hver sitt ildkar.</verse><verse id="18">Så tok de hver sitt ildkar og hadde ild i dem og la røkelse på dem. Og de stilte seg ved inngangen til sammenkomstens telt. Det samme gjorde Moses og Aron.</verse><verse id="19">Og Korah samlet hele menigheten mot dem ved inngangen til sammenkomstens telt. Da åpenbarte Herrens herlighet seg for hele menigheten.</verse><verse id="20">Og Herren talte til Moses og Aron og sa:</verse><verse id="21">Skill dere ut fra denne menigheten, så vil jeg gjøre ende på dem i et øyeblikk.</verse><verse id="22">Men de falt ned på sitt ansikt og sa: Gud, du Gud som råder over livsens ånde i alt kjød! Blir du vred på hele menigheten fordi om én mann synder?</verse><verse id="23">Da talte Herren til Moses og sa:</verse><verse id="24">Tal til menigheten og si: Gå bort fra hele plassen rundt omkring Korahs, Datans og Abirams bolig!</verse><verse id="25">Så sto Moses opp og gikk til Datan og Abiram, og de eldste i Israel fulgte ham.</verse><verse id="26">Han talte til menigheten og sa: Gå bort fra disse ugudelige menns telt! Rør ikke ved noe av det som hører dem til, for at dere ikke skal bli revet bort for alle deres synders skyld!</verse><verse id="27">Da gikk de bort fra Korahs, Datans og Abirams bolig. Men Datan og Abiram var gått ut og sto i inngangen til teltene sine med sine koner og sine barn, både store og små.</verse><verse id="28">Og Moses sa: På dette skal dere kjenne at det er Herren som har sendt meg til å gjøre alle disse gjerninger, og at jeg ikke gjør dem av egen drift:</verse><verse id="29">Dersom disse menneskene dør på samme måte som alle andre mennesker, eller om de blir hjemsøkt på samme måte som alle andre mennesker, da har Herren ikke sendt meg.</verse><verse id="30">Men dersom Herren gjør noe som ikke har hendt før - dersom jorden lukker opp sitt gap og sluker dem og alle deres, så de farer levende ned i dødsriket, da vet dere at disse mennene har foraktet Herren.</verse><verse id="31">Med det samme han hadde talt disse ordene, revnet jorden under dem.</verse><verse id="32">Jorden åpnet sitt gap og slukte dem og deres boliger og alt det folk som tilhørte Korah, og alt det de eide.</verse><verse id="33">De for levende ned i dødsriket med alle sine. Jorden skjulte dem, og de omkom og ble utryddet av menigheten.</verse><verse id="34">Hele Israel som sto rundt omkring dem, flyktet da de hørte deres skrik. De sa: Jorden kunne sluke oss også!</verse><verse id="35">Og det for ild ut fra Herren og fortærte de to hundre og femti menn som hadde båret fram røkelsen.</verse><verse id="36">Da talte Herren til Moses og sa:</verse><verse id="37">Si til Eleasar, Arons sønn, presten, at han skal ta ildkarene ut av brannen, men strø glørne langt bort, for ildkarene er blitt hellige.</verse><verse id="38">De ildkarene som tilhørte disse mennene som ved sin synd har forbrutt sitt liv, skal det gjøres tynne plater av til å kle alteret med. For de bar dem fram for Herrens åsyn, og derfor er de hellige. De skal være til et tegn for Israels barn.</verse><verse id="39">Så tok presten Eleasar de ildkarene av kobber som de hadde båret fram, disse menn som var brent opp, og lot dem hamre ut til plater til å kle alteret med,</verse><verse id="40">for at Israels barn skulle huske at ingen fremmed mann - ingen som ikke var av Arons ætt - skulle komme nær og brenne røkelse for Herrens åsyn, så det ikke skulle gå ham som det gikk Korah og flokken hans - slik som Herren hadde talt til ham ved Moses.</verse><verse id="41">Men dagen etter knurret hele Israels barns menighet mot Moses og Aron og sa: Det er dere som har slått Herrens folk i hjel!</verse><verse id="42">Da menigheten samlet seg mot Moses og Aron, vendte de seg begge til sammenkomstens telt, og se, skyen dekket det, og Herrens herlighet åpenbarte seg.</verse><verse id="43">Og Moses og Aron gikk fram foran sammenkomstens telt,</verse><verse id="44">og Herren talte til Moses og sa:</verse><verse id="45">Gå bort fra denne menigheten, så vil jeg gjøre ende på den i et øyeblikk. Da falt de ned på sitt ansikt,</verse><verse id="46">og Moses sa til Aron: Ta ildkaret og ha ild fra alteret i det og legg røkelse på og skynd deg så bort til menigheten med det og gjør soning for dem! For vreden er gått ut fra Herrens åsyn, straffedommen er begynt.</verse><verse id="47">Og Aron gjorde som Moses hadde sagt. Han tok ildkaret og løp midt inn i flokken. Og se, straffedommen var alt begynt blant folket. Så la han røkelsen på og gjorde soning for folket,</verse><verse id="48">mens han sto der mellom de døde og de levende. Da stanset straffedommen.</verse><verse id="49">Men det var fjorten tusen sju hundre mann som døde under pesten, i tillegg til dem som døde for Korahs skyld.</verse><verse id="50">Aron vendte tilbake til Moses ved inngangen til sammenkomstens telt. Og straffedommen var stanset.</verse></chapter><chapter id="17"><verse id="1">Herren talte til Moses og sa:</verse><verse id="2">Tal til Israels barn, og få tolv staver av dem, en stav for hver stamme. Av hver stammehøvding skal du få en stav, og på den skal du skrive hans navn.</verse><verse id="3">Og Arons navn skal du skrive på Levis stav. Det skal være én stav for hvert overhode over deres stammer.</verse><verse id="4">Og du skal legge dem i sammenkomstens telt foran vitnesbyrdet, der hvor jeg kommer sammen med dere.</verse><verse id="5">Da skal det skje at staven til den mann som jeg utvelger, skal spire. Så får jeg vel fred for Israels barns knurr, som de plager dere med.</verse><verse id="6">Så talte Moses til Israels barn, og alle høvdingene ga ham hver sin stav. Det var én stav for hver stamme, i alt tolv staver. Og Arons stav var mellom de andres.</verse><verse id="7">Moses la så stavene ned for Herrens åsyn i vitnesbyrdets telt.</verse><verse id="8">Da Moses dagen etter kom inn i vitnesbyrdets telt, fikk han se at Arons stav, den som var for Levis hus, hadde spirt. Den hadde både skutt spirer og satt blomster og fått modne mandler.</verse><verse id="9">Da bar Moses alle stavene ut fra Herrens åsyn og viste dem til alle Israels barn. Og de så dem og tok hver sin stav.</verse><verse id="10">Og Herren sa til Moses: Bær Arons stav inn igjen foran vitnesbyrdet så den kan gjemmes som et tegn for de gjenstridige. Du skal gjøre ende på deres knurr, så jeg slipper å høre på det. Ellers skal de dø.</verse><verse id="11">Og Moses gjorde så, han gjorde som Herren hadde befalt ham.</verse><verse id="12">Men Israels barn sa til Moses: Se, vi omkommer! Vi er fortapt, vi er fortapt alle sammen!</verse><verse id="13">Enhver som kommer nær - som kommer nær til Herrens tabernakel, han må dø. Skal vi da omkomme alle sammen?</verse></chapter><chapter id="18"><verse id="1">Da sa Herren til Aron: Du og dine sønner og hele din fars hus skal bære skylden for overtredelser mot helligdommen. Og du og dine sønner skal bære skylden for overtredelser mot prestetjenesten.</verse><verse id="2">Også dine brødre, Levis stamme, din fars stamme, skal du la komme nær til sammen med deg. De skal holde seg til deg og tjene deg. Men du og dine sønner, dere skal stå foran vitnesbyrdets telt.</verse><verse id="3">De skal ta seg av dine oppgaver, og det som er å gjøre ved hele teltet. Men helligdommens redskaper og alteret må de ikke komme nær, for at de ikke skal dø, både de og dere.</verse><verse id="4">De skal holde seg til deg og utføre det som er å gjøre ved sammenkomstens telt, hele arbeidet ved teltet. Men ingen fremmed må komme nær til dere.</verse><verse id="5">Men dere skal utføre det som skal gjøres ved helligdommen, og det som er å utføre ved alteret, for at det ikke mer skal komme vrede over Israels barn.</verse><verse id="6">For det er jeg som har tatt deres brødre levittene ut blant Israels barn som en gave til dere, overgitt til Herren for å utføre tjenesten ved sammenkomstens telt.</verse><verse id="7">Men du og dine sønner skal ta dere av prestetjenesten i alt som vedkommer alteret og gjerningen innenfor forhenget, og utføre tjenesten. Prestetjenesten gir jeg dere som en gave. Men den fremmede som kommer nær, han skal dø.</verse><verse id="8">Og Herren talte til Aron: Se, jeg har gitt deg det som skal gjemmes av gavene til meg. Alt det som Israels barn helliger, har jeg gitt deg og dine sønner som deres del og som en evig rettighet.</verse><verse id="9">Dette skal høre deg til av det høyhellige og unntas fra ilden: alle deres offer, både matoffer og syndoffer og skyldoffer, som de gir meg til gjengjeld. De er høyhellige og skal høre deg og dine sønner til.</verse><verse id="10">På det høyhellige sted skal du ete det. Alt mannkjønn kan ete av det. Hellig skal det være for deg.</verse><verse id="11">Videre skal dette høre deg til som de gaver de skal avgi: Alle Israels barns svingegaver, dem har jeg gitt deg og dine sønner og dine døtre som en evig rettighet. Enhver i ditt hus som er ren, kan ete av det.</verse><verse id="12">Alt det beste av olje og alt det beste av most og korn, førstegrøden av dette, som de skal gi Herren, har jeg gitt deg.</verse><verse id="13">Førstegrøden av alt det som er i deres land, som de kommer til Herren med, skal høre deg til. Enhver i ditt hus som er ren, kan ete av det.</verse><verse id="14">Alt bannlyst i Israel skal høre deg til.</verse><verse id="15">Alt som åpner morsliv, alt levende som de kommer til Herren med, enten det er mennesker eller dyr, skal høre deg til. Men du skal la dem løse det som er førstefødt av mennesker. Likeså skal du la dem løse det som er førstefødt av de urene dyr.</verse><verse id="16">Fra de er en måned gamle, skal løsepengene utredes etter det verd du setter: fem sekel sølv etter helligdommens vekt; sekelen regnet til tjue gera.</verse><verse id="17">Men det førstefødte av kyr eller av sauer eller av geiter skal ikke løses. De er hellige, deres blod skal du stenke på alteret, og fettet skal du brenne som ildoffer til en velbehagelig duft for Herren.</verse><verse id="18">Men kjøttet skal høre deg til. Likesom svingebrystet og det høyre låret, skal det høre deg til.</verse><verse id="19">Alle hellige gaver som Israels barn skal gi til Herren, har jeg gitt deg og dine sønner og dine døtre som en evig rettighet. Dette er en evig saltpakt for Herrens åsyn for deg og dine etterkommere.</verse><verse id="20">Og Herren sa til Aron: Du skal ikke ha noen arv i deres land, og det skal ikke tilfalle deg noen del iblant dem. Jeg er din del og din arv blant Israels barn.</verse><verse id="21">Men all tiende i Israel har jeg gitt Levis barn til arv, som lønn for den tjenesten de utfører, tjenesten ved sammenkomstens telt.</verse><verse id="22">Israels barn skal ikke mer komme nær til sammenkomstens telt, for da fører de synd over seg og må dø.</verse><verse id="23">Men levittene skal utføre tjenesten ved sammenkomstens telt. De skal bære skylden for folkets overtredelser. Det skal være en evig lov, fra slekt til slekt. Men noen arvedel skal de ikke ha blant Israels barn.</verse><verse id="24">For tienden som Israels barn skal avgi til Herren, har jeg gitt levittene til arv. Derfor har jeg sagt til dem at de ikke skal ha noen arv blant Israels barn.</verse><verse id="25">Herren talte til Moses og sa:</verse><verse id="26">Du skal tale til levittene og si til dem: Når dere tar imot den tienden av Israels barn som jeg har sagt dere skal få av dem, som den arv dere skal ha, da skal dere gi Herren en gave av den - tiendedelen av tienden.</verse><verse id="27">Denne deres gave skal regnes som jevngod med kornet fra treskeplassen og med vinen fra pressen.</verse><verse id="28">Slik skal også dere gi en gave til Herren av all den tiende som dere får av Israels barn. Denne gaven til Herren av deres tiende skal dere gi til Aron, presten.</verse><verse id="29">Av alle de gaver dere får, skal dere gi til Herren hele den gaven som tilkommer ham. Det beste av enhver gave skal være den delen som helliges til ham.</verse><verse id="30">Og du skal si til dem: Når dere har gitt den beste delen av det, da skal det for levittenes del bli regnet likt med det som kommer inn fra treskeplassen og fra vinpressen.</verse><verse id="31">Dere kan ete det hvor dere vil, dere og deres husfolk. For det er den lønn dere får for tjenesten ved sammenkomstens telt.</verse><verse id="32">Når dere slik gir det beste av det, kommer dere ikke til å føre synd over dere. Da vanhelliger dere ikke Israels barns hellige gaver og skal ikke dø.</verse></chapter><chapter id="19"><verse id="1">Herren talte til Moses og Aron og sa:</verse><verse id="2">Dette er et lovbud som Herren har kunngjort: Si til Israels barn at de skal komme til deg med en rød kvige som ikke har lyte eller feil, og som det ikke er kommet åk på.</verse><verse id="3">Den skal dere gi til Eleasar, presten. Han skal føre den utenfor leiren, og de skal slakte den for hans åsyn.</verse><verse id="4">Og Eleasar, presten, skal ta noe av blodet på fingeren, og han skal stenke med blodet sju ganger bort imot forsiden av sammenkomstens telt.</verse><verse id="5">Så skal de brenne kvigen for hans øyne. Både huden og kjøttet og blodet, og mageinnholdet med, skal de brenne.</verse><verse id="6">Og presten skal ta sedertre og isop og karmosinrød ull og kaste det i ilden, der hvor kvigen brennes.</verse><verse id="7">Deretter skal presten vaske sine klær og bade sitt legeme i vann. Så kan han komme inn i leiren. Men han skal være uren til om kvelden.</verse><verse id="8">Den mannen som brenner kvigen, skal også vaske sine klær i vann og bade sitt legeme i vann. Men han skal være uren til om kvelden.</verse><verse id="9">En mann som er ren, skal sanke sammen asken av kvigen og legge den utenfor leiren på et rent sted. Den skal gjemmes for Israels barns menighet og brukes til renselsesvann. Det er et syndoffer.</verse><verse id="10">Og den som sanker sammen asken av kvigen, skal vaske sine klær og være uren til om kvelden. Dette skal være en evig lov for Israels barn og for den fremmede som bor blant dem.</verse><verse id="11">Den som rører ved en død, ved liket av et menneske, han skal være uren i sju dager.</verse><verse id="12">Den tredje og den sjuende dagen skal han rense seg med vannet, så blir han ren. Men renser han seg ikke den tredje dagen og den sjuende dagen, da blir han ikke ren.</verse><verse id="13">Hver den som rører ved en død, ved liket av et menneske som er dødt, og ikke renser seg, han gjør Herrens tabernakel urent, og han skal utryddes av Israel. Fordi det ikke er stenket renselsesvann på ham, er han uren, urenheten henger fremdeles ved ham.</verse><verse id="14">Dette er loven: Når et menneske dør i et telt, skal hver den som kommer inn i teltet, og alt det som er i teltet, være urent i sju dager.</verse><verse id="15">Og hvert åpent kar som det ikke er bundet dekke over, er urent.</verse><verse id="16">Hver den som ute på marken rører ved en som er drept med sverd, eller ved et annet lik eller ved et menneskeben eller ved en grav, skal være uren i sju dager.</verse><verse id="17">For å rense den som slik er blitt uren, skal de ta noe av asken etter det brente syndofferet og helle rennende vann på det i et kar.</verse><verse id="18">Og en mann som er ren, skal ta isop og dyppe i vannet og stenke på teltet og på alle de ting og alle de folk som var der, og på den som har rørt ved menneskeben eller ved en som er drept, eller ved et annet lik eller ved en grav.</verse><verse id="19">Den tredje dagen og den sjuende dagen skal den som er ren, stenke noe av vannet på den som er blitt uren. Når hans renselse er fullført på den sjuende dagen, skal han vaske sine klær og bade seg i vann, så blir han ren om kvelden.</verse><verse id="20">Men den som blir uren og ikke renser seg, han skal utryddes av menigheten. For han har gjort Herrens helligdom uren. Det er ikke stenket renselsesvann på ham, han er uren.</verse><verse id="21">Dette skal være en evig lov for dem. Den som stenker med renselsesvannet, skal vaske sine klær, og den som rører ved renselsesvannet, skal være uren til om kvelden.</verse><verse id="22">Alt det den urene rører ved, skal være urent. Og den som rører ved ham, skal være uren til om kvelden.</verse></chapter><chapter id="20"><verse id="1">I den første måneden kom Israels barn, hele menigheten, til ørkenen Sin. Og folket ble noen tid i Kadesj. Der døde Mirjam, og der ble hun begravet.</verse><verse id="2">Men folket hadde ikke vann. Da samlet de seg mot Moses og Aron.</verse><verse id="3">Og folket trettet med Moses og sa: Å, om vi var omkommet den gang brødrene våre omkom for Herrens åsyn!</verse><verse id="4">Hvorfor har dere ført Herrens menighet inn i denne ørkenen, så vi må dø her, både vi og buskapen vår?</verse><verse id="5">Hvorfor har dere ført oss opp fra Egypt, så vi er kommet til dette onde stedet, hvor det verken vokser korn eller fiken eller vintrær eller granatepler, og hvor det ikke finnes vann å drikke?</verse><verse id="6">Men Moses og Aron gikk bort fra folket, til inngangen til sammenkomstens telt, og de falt på sitt ansikt. Da åpenbarte Herrens herlighet seg for dem.</verse><verse id="7">Og Herren talte til Moses og sa:</verse><verse id="8">Ta staven og kall menigheten sammen, du og Aron, din bror. Og dere skal tale til klippen midt for deres øyne, så skal den gi vann fra seg. Slik skal du la vannet strømme ut fra klippen for dem og gi både folket og buskapen å drikke.</verse><verse id="9">Da tok Moses staven som lå foran Herrens åsyn, slik som Herren hadde befalt ham.</verse><verse id="10">Og Moses og Aron kalte menigheten sammen foran klippen, og han sa til dem: Nå, dere opprørere! Mon vi kan la vann strømme fram for dere av denne klippen?</verse><verse id="11">Så løftet Moses hånden og slo to ganger på klippen med staven. Da strømmet det mye vann ut, så både folket og buskapen fikk drikke.</verse><verse id="12">Men Herren sa til Moses og Aron: Fordi dere ikke trodde på meg og ikke helliget meg for Israels barns øyne, derfor skal dere ikke føre dette folk inn i det landet jeg har gitt dem.</verse><verse id="13">Dette var Meribas vann, hvor Israels barn trettet med Herren, og han helliget seg på dem.</verse><verse id="14">Fra Kadesj sendte Moses bud til Edoms konge og lot si: Så sier din bror Israel: Du vet hvor mye ondt vi har lidd.</verse><verse id="15">Våre fedre dro ned til Egypt, og vi bodde i Egypt i lang tid. Egypterne for ille med oss og våre fedre.</verse><verse id="16">Da ropte vi til Herren, og han hørte vår bønn og sendte en engel og førte oss ut av Egypt. Nå er vi her i byen Kadesj like ved grensen til ditt land.</verse><verse id="17">Kjære, la oss få dra gjennom ditt land! Vi skal verken gå gjennom åker eller vingård, heller ikke drikke vann av noen brønn. Etter kongeveien vil vi dra og ikke bøye av verken til høyre eller til venstre, før vi er kommet gjennom ditt land.</verse><verse id="18">Men Edom svarte: Du får ikke dra gjennom landet mitt, ellers drar jeg ut mot deg med sverd.</verse><verse id="19">Da sa Israels barn til ham: Vi skal følge landeveien, og dersom vi eller buskapen vår drikker av ditt vann, så vil vi gi deg vederlag for det. Det er ikke stort jeg ber om! Jeg vil bare dra igjennom til fots.</verse><verse id="20">Men han sa: Du får ikke dra igjennom her! Og Edom dro ut mot ham med en mengde folk og med våpen i hånd.</verse><verse id="21">Slik nektet Edom Israel å dra gjennom sitt land. Og Israel bøyde til side for ham.</verse><verse id="22">Så brøt de opp fra Kadesj, og Israels barn, hele menigheten, kom til fjellet Hor.</verse><verse id="23">Herren sa til Moses og Aron ved fjellet Hor, på grensen til Edoms land:</verse><verse id="24">Aron skal samles til sine fedre. Han skal ikke komme inn i det landet jeg har gitt Israels barn, fordi dere var ulydige mot mitt ord ved Meribas vann.</verse><verse id="25">Ta Aron og Eleasar, hans sønn, og før dem opp på fjellet Hor.</verse><verse id="26">Ta av Aron hans klær og la Eleasar, hans sønn, ta dem på. Så skal Aron samles til sine fedre og dø der.</verse><verse id="27">Og Moses gjorde som Herren hadde befalt. De gikk opp på fjellet Hor for hele menighetens øyne,</verse><verse id="28">og Moses tok av Aron klærne hans og lot Eleasar, sønnen hans, ta dem på. Og Aron døde der på toppen av fjellet. Men Moses og Eleasar steg ned fra fjellet.</verse><verse id="29">Da hele menigheten så at Aron var død, gråt hele Israels hus over Aron i tretti dager.</verse></chapter><chapter id="21"><verse id="1">Da den kana’aneiske kongen i Arad, som bodde i sydlandet, hørte at Israel dro fram på veien til Atarim, ga han seg i strid med Israel og førte noen av dem bort som fanger.</verse><verse id="2">Da ga Israel et løfte til Herren og sa: Gir du dette folk i min hånd, så vil jeg slå deres byer med bann.</verse><verse id="3">Og Herren hørte Israels bønn og overga kana’aneerne til dem. De slo dem og deres byer med bann. Og de kalte stedet Horma*.</verse><verse id="4">Så brøt de opp fra fjellet Hor og tok veien til Rødehavet for å dra utenom Edoms land. Men på veien ble folket utålmodig.</verse><verse id="5">De talte mot Gud og mot Moses og sa: Hvorfor har dere ført oss opp fra Egypt, så vi må dø her i ørkenen? For her er verken brød eller vann, og vi er inderlig lei av denne usle maten!</verse><verse id="6">Da sendte Herren serafslanger* inn blant folket. De bet folket, og mye folk av Israel døde.</verse><verse id="7">Så kom folket til Moses og sa: Vi har syndet, fordi vi har talt mot Herren og mot deg. Be til Herren at han vil ta slangene bort fra oss! Og Moses ba for folket.</verse><verse id="8">Da sa Herren til Moses: Lag deg en serafslange og sett den på en merkestang. Så skal hver den som er bitt og ser på den, få leve.</verse><verse id="9">Så laget Moses en kobberslange og satte den på en merkestang. Og når en slange hadde bitt noen, og han så på kobberslangen, ble han i live.</verse><verse id="10">Siden brøt Israels barn opp og slo leir i Obot.</verse><verse id="11">Så brøt de opp fra Obot og slo leir ved Ije-Ha’abarim i ørkenen rett øst for Moab.</verse><verse id="12">Derfra brøt de opp og slo leir i Sered-dalen.</verse><verse id="13">Derfra brøt de opp og slo leir på den andre siden av Arnon, som går gjennom ørkenen og kommer fra amorittenes land. For Arnon er grensen mellom Moab og amorittene.</verse><verse id="14">Derfor sies det i boken om Herrens kriger: Vaheb tok de med storm, og bekkene, Arnons bekker,</verse><verse id="15">og bekkelien som strekker seg bort til Ar-bygden og støter til grensen av Moab.</verse><verse id="16">Derfra dro de til Be’er. Det er den brønnen som Herren talte om da han sa til Moses: Kall folket sammen, så vil jeg gi dem vann.</verse><verse id="17">Da sang Israel denne sangen: Vell opp, du brønn! Hils den med sang!</verse><verse id="18">Du brønn som høvdinger har gravd, som folkets fremste menn har boret med herskerstav, med sine kongespir! - Fra ørkenen dro de til Mattana,</verse><verse id="19">og fra Mattana dro de til Nahaliel og fra Nahaliel til Bamot</verse><verse id="20">og fra Bamot til den dalen som ligger på Moab-sletten, tett ved toppen av Pisga, der en skuer ut over ørkenen.</verse><verse id="21">Så sendte Israel bud til Sihon, amorittenes konge, og lot si:</verse><verse id="22">La meg få dra gjennom ditt land! Vi skal ikke komme inn på åkrene eller i vingårdene, heller ikke drikke vann av noen brønn. Etter kongeveien vil vi dra, til vi er kommet gjennom ditt land.</verse><verse id="23">Men Sihon ga ikke Israel lov til å dra gjennom sitt land. Han samlet alt sitt folk og dro ut i ørkenen mot Israel, og han kom til Jahas og kjempet mot Israel.</verse><verse id="24">Men Israel slo ham med sverdets egg og tok hans land fra Arnon til Jabbok, til Ammons barns land. For Ammons barns grense var befestet.</verse><verse id="25">Israel tok alle disse byene. Og Israel bosatte seg i alle amorittenes byer, i Hesjbon og i alle byene som hørte under det.</verse><verse id="26">Hesjbon var amorittkongen Sihons by. Han hadde ført krig mot Moabs forrige konge og hadde tatt alt hans land fra ham like til Arnon.</verse><verse id="27">Derfor sier skaldene: Kom til Hesjbon! Bygges og grunnfestes skal Sihons by!</verse><verse id="28">For ild for ut fra Hesjbon, en lue fra Sihons by. Den fortærte Ar i Moab, dem som bodde på høydene ved Arnon.</verse><verse id="29">Ve deg, Moab! Fortapt er du, Kamosj’ folk! Han har sendt sine sønner som flyktninger og sine døtre som fanger til amorittenes konge Sihon.</verse><verse id="30">Vi skjøt dem ned. Ødelagt er Hesjbon, like til Dibon! Vi herjet til Nofah, med ild helt til Medba.</verse><verse id="31">Så ble Israel boende i amorittenes land.</verse><verse id="32">Og Moses sendte folk for å utspeide Jaser, og de tok de byene som hørte under det, og han drev ut amorittene som bodde der.</verse><verse id="33">Så vendte de seg til en annen kant og dro oppover til Basan. Men Og, kongen i Basan, dro ut mot dem til Edre’i med alt sitt folk for å kjempe mot dem.</verse><verse id="34">Da sa Herren til Moses: Frykt ikke for ham! Jeg har gitt ham og alt hans folk og hans land i din hånd. Du skal gjøre med ham som du gjorde med Sihon, amorittenes konge, som bodde i Hesjbon.</verse><verse id="35">Så slo de ham og sønnene hans og alt folket hans, så ingen ble tilbake eller slapp unna. Og de tok hans land i eie.</verse></chapter><chapter id="22"><verse id="1">Så brøt Israels barn opp og slo leir på Moabs ødemarker på den andre siden av Jordan midt imot Jeriko.</verse><verse id="2">Da Balak, Sippors sønn, så alt det Israel hadde gjort mot amorittene,</verse><verse id="3">ble Moab meget redd for dette folket, fordi det var så tallrikt. De gruet seg for Israels barn.</verse><verse id="4">Og Moab sa til de eldste i Midian: Nå vil denne store flokken ete opp alt det som er her rundt omkring oss, slik som oksen eter opp markens grønne urter. - På den tiden var Balak, Sippors sønn, konge i Moab.</verse><verse id="5">Han sendte bud til Bileam, Beors sønn, i Petor, som ligger ved den store elven, i det landet hvor han bodde blant folket sitt. De skulle be ham komme, og de skulle si til ham: Se, her er kommet et folk fra Egypt. Det fyller hele landet, og har slått leir rett imot meg.</verse><verse id="6">Så kom nå og forbann dette folket for meg. Det er for mektig for meg! Kanskje jeg da kunne slå det og drive det ut av landet. For jeg vet at den du velsigner, er velsignet, og den du forbanner, er forbannet.</verse><verse id="7">Og Moabs eldste dro av sted sammen med Midians eldste og hadde spåmannslønn med seg. Da de kom til Bileam, la de fram Balaks ord til ham.</verse><verse id="8">Da sa han til dem: Bli her i natt, så vil jeg gi dere svar etter som Herren taler til meg. Og Moabs høvdinger ble hos Bileam.</verse><verse id="9">Da kom Gud til Bileam og sa: Hva er det for folk som er hos deg?</verse><verse id="10">Bileam svarte Gud: Balak, Sippors sønn, kongen i Moab, har sendt dette bud til meg:</verse><verse id="11">Se, det er kommet et folk fra Egypt, og det fyller hele landet. Kom nå og forbann det for meg! Kanskje jeg da blir i stand til å kjempe mot dette folket og drive det ut.</verse><verse id="12">Da sa Gud til Bileam: Du skal ikke gå med dem. Du skal ikke forbanne folket, for det er velsignet.</verse><verse id="13">Om morgenen, da Bileam var stått opp, sa han til Balaks høvdinger: Dra hjem til deres land! For Herren vil ikke gi meg lov til å følge med dere.</verse><verse id="14">Da tok Moabs høvdinger av sted, og da de kom tilbake til Balak, sa de: Bileam ville ikke følge med oss.</verse><verse id="15">Da sendte Balak andre høvdinger, flere og gjevere enn de første.</verse><verse id="16">De kom til Bileam og sa til ham: Så sier Balak, Sippors sønn: Kjære, la deg ikke hindre fra å komme til meg!</verse><verse id="17">Jeg vil vise deg stor ære, og alt du sier til meg, vil jeg gjøre. Så kom da og forbann dette folket for meg!</verse><verse id="18">Da svarte Bileam og sa til Balaks tjenere: Om Balak ga meg hele sitt hus fullt av sølv og gull, kunne jeg ikke gjøre noe mot Herrens, min Guds ord, verken i smått eller stort.</verse><verse id="19">Men bli nå her i natt, for at jeg kan få vite hva mer Herren har å si meg.</verse><verse id="20">Og Gud kom til Bileam om natten og sa til ham: Dersom disse mennene er kommet for å hente deg, så gjør deg ferdig og dra med dem! Men gjør ikke annet enn det jeg sier til deg!</verse><verse id="21">Om morgenen sto Bileam opp og salte sin eselhoppe og dro med Moabs høvdinger.</verse><verse id="22">Men Guds vrede ble opptent fordi han reiste. Herrens engel stilte seg på veien for å stå ham imot da han kom ridende på eselet sitt og hadde sine to tjenere med seg.</verse><verse id="23">Eselet så Herrens engel, som sto på veien med et løftet sverd i sin hånd. Da tok det av veien og ut på marken. Men Bileam slo eselet for å få det inn på veien igjen.</verse><verse id="24">Siden stilte Herrens engel seg på en smal vei mellom vingårdene, hvor det var steingjerde på begge sider.</verse><verse id="25">Da eselet så Herrens engel, trykte det seg inn til muren og klemte Bileams fot mot muren. Da slo han det igjen.</verse><verse id="26">Så gikk Herrens engel lenger fram og stilte seg på et trangt sted, hvor det ikke var mulig å bøye av, verken til høyre eller til venstre.</verse><verse id="27">Da eselet så Herrens engel, la det seg ned under Bileam. Da ble Bileams vrede opptent, og han slo eselet med kjeppen sin.</verse><verse id="28">Men Herren åpnet munnen på eselet, og det sa til Bileam: Hva har jeg gjort deg, siden du nå har slått meg tre ganger?</verse><verse id="29">Bileam svarte eselet: Du har holdt meg for narr! Hadde jeg bare et sverd i hånden, så ville jeg nå slå deg i hjel.</verse><verse id="30">Da sa eselet til Bileam: Er ikke jeg ditt esel, som du har ridd på all din tid like til denne dag? Har jeg noen gang hatt for vane å gjøre slik mot deg? Han sa: Nei!</verse><verse id="31">Da åpnet Herren Bileams øyne, så han kunne se Herrens engel, som sto på veien med et løftet sverd i sin hånd. Da bøyde han seg og falt ned på sitt ansikt.</verse><verse id="32">Herrens engel sa til ham: Hvorfor har du nå tre ganger slått eselet ditt? Se, jeg er gått ut for å stå deg imot, for jeg ser at veien du går, fører til undergang.</verse><verse id="33">Eselet så meg og har nå tre ganger bøyd av fra veien for meg. Hvis det ikke hadde bøyd av fra veien for meg, så hadde jeg nå slått deg i hjel, men latt eselet leve.</verse><verse id="34">Da sa Bileam til Herrens engel: Jeg har syndet, fordi jeg ikke skjønte at du sto imot meg på veien. Men hvis dette er deg imot, så vil jeg vende tilbake.</verse><verse id="35">Herrens engel sa til Bileam: Følg med mennene! Men tal ikke annet enn det jeg sier til deg! Så fulgte Bileam med Balaks høvdinger.</verse><verse id="36">Da Balak hørte at Bileam kom, dro han ham i møte til den byen i Moab som ligger på grensen ved Arnon, ved den ytterste grensen.</verse><verse id="37">Og Balak sa til Bileam: Sendte jeg ikke bud til deg og ba deg komme hit? Hvorfor kom du ikke til meg? Mener du jeg ikke skulle kunne vise deg ære nok?</verse><verse id="38">Bileam svarte: Nå ser du jeg er kommet til deg! Men står det vel i min makt å tale noe? Det ordet Gud legger i min munn, det må jeg tale.</verse><verse id="39">Så dro Bileam med Balak, og de kom til Kirjat-Husot.</verse><verse id="40">Og Balak ofret storfe og småfe, og han sendte av det til Bileam og de høvdingene som var med ham.</verse><verse id="41">Morgenen etter tok Balak med seg Bileam og førte ham opp på Bamot Ba’al. Derfra så han utkanten av folket.</verse></chapter><chapter id="23"><verse id="1">Da sa Bileam til Balak: Bygg sju altere for meg her, og la meg få hit sju okser og sju værer!</verse><verse id="2">Balak gjorde som Bileam sa, og Balak og Bileam ofret en okse og en vær på hvert alter.</verse><verse id="3">Så sa Bileam til Balak: Bli stående her ved ditt brennoffer, så vil jeg gå bort en stund. Kanskje Herren kommer meg i møte. Det som han lar meg skue, det skal jeg la deg få vite. Så gikk han opp på en bar høyde.</verse><verse id="4">Der kom Gud Bileam i møte, og Bileam sa til ham: Nå har jeg gjort i stand sju altere og ofret en okse og en vær på hvert alter.</verse><verse id="5">Da la Herren et ord i Bileams munn og sa: Vend tilbake til Balak og tal som jeg har sagt deg!</verse><verse id="6">Da han kom tilbake, så han Balak stå ved sitt brennoffer sammen med alle Moabs høvdinger.</verse><verse id="7">Da stemte han i med sitt kvad og sa: Balak henter meg fra Aram, fra Østens fjell Moabs konge: Kom og forbann Jakob for meg! Kom og tal ondt over Israel!</verse><verse id="8">Hvordan kan jeg forbanne den Gud ikke forbanner? Hvordan skal jeg fordømme den Herren ikke fordømmer?</verse><verse id="9">Fra fjellets tinde ser jeg ham, fra høydene skuer jeg ham: Se, det er et folk som bor for seg selv, og blant hedningefolkene regner det seg ikke.</verse><verse id="10">Hvem kan telle Jakobs ætt, talløs som støvet, eller bare fjerdedelen av Israel? - Må min sjel dø de oppriktiges død, må min siste slutt bli som deres!</verse><verse id="11">Da sa Balak til Bileam: Hva har du gjort mot meg? Jeg hentet deg for at du skulle forbanne fiendene mine, og se, du har velsignet!</verse><verse id="12">Men han svarte: Skulle jeg ikke akte på det Herren legger i min munn, og tale det?</verse><verse id="13">Da sa Balak til ham: Kjære, kom og vær med meg til et annet sted, hvor du kan se dem. Du vil bare få se utkanten av folket, hele folket får du ikke se. Derfra skal du forbanne dem for meg!</verse><verse id="14">Så tok han ham med seg til speiderhaugen på toppen av Pisga-fjellet. Der bygde han sju altere og ofret en okse og en vær på hvert alter.</verse><verse id="15">Og Bileam sa til Balak: Bli stående her ved ditt brennoffer. Jeg går dit bort for å møte Gud.</verse><verse id="16">Og Herren kom Bileam i møte og la et ord i hans munn og sa: Vend tilbake til Balak og tal det som jeg har sagt deg!</verse><verse id="17">Da Bileam kom tilbake til ham, så han Balak stå ved sitt brennoffer sammen med Moabs høvdinger. Og Balak sa til ham: Hva har Herren talt?</verse><verse id="18">Da stemte han i sitt kvad og sa: Stå opp, Balak, og hør! Lytt til meg, du Sippors sønn!</verse><verse id="19">Gud er ikke et menneske så han skulle lyve, heller ikke et menneskebarn så han skulle angre. Skulle han si noe og ikke gjøre det? Skulle han tale og ikke sette det i verk?</verse><verse id="20">Se, jeg fikk bud om å velsigne! Han har velsignet, og jeg kan ikke omstøte det.</verse><verse id="21">Han skuer ingen urett i Jakob. Han ser ingen elendighet i Israel. Herren hans Gud er med ham, og kongejubel lyder der.</verse><verse id="22">Gud førte dem ut av Egypt, styrke har de som en villokse.</verse><verse id="23">For det finnes ikke trolldom i Jakob, ikke spådomskunster i Israel. Når tiden er inne, blir det sagt til Jakob og til Israel hva Gud vil gjøre.</verse><verse id="24">Se, et folk reiser seg som en løvinne, springer opp som en løve! Det legger seg ikke til ro før det har mettet seg med rov og drukket blodet av de drepte.</verse><verse id="25">Da sa Balak til Bileam: Du skal verken forbanne eller velsigne det!</verse><verse id="26">Men Bileam svarte Balak: Har jeg ikke alt sagt deg at jeg i ett og alt må gjøre som Herren sier?</verse><verse id="27">Da sa Balak til Bileam: Kjære, kom med meg, så vil jeg ta deg til et annet sted. Kanskje det vil være rett i Guds øyne at du forbanner dem for meg derfra.</verse><verse id="28">Så tok Balak med seg Bileam opp på toppen av Peor, der en kan se ut over hele ørkenlandet.</verse><verse id="29">Da sa Bileam til Balak: Bygg sju altere for meg her og la meg få sju okser og sju værer!</verse><verse id="30">Og Balak gjorde som Bileam sa, han ofret en okse og en vær på hvert alter.</verse></chapter><chapter id="24"><verse id="1">Da Bileam så at det var Herrens vilje at han skulle velsigne Israel, gikk han ikke bort for å søke tegn, slik han hadde gjort de to første gangene, men han vendte seg mot ørkenen.</verse><verse id="2">Og Bileam løftet sine øyne og så Israel leiret etter sine stammer. Da kom Guds Ånd over ham</verse><verse id="3">og han stemte i sitt kvad: Så sier Bileam, Beors sønn, så sier mannen med lukket øye*,</verse><verse id="4">så sier han som hører ord fra Gud, som skuer syner fra Den Allmektige - sunket til jorden med opplatt øye:</verse><verse id="5">Hvor fagre er dine telt, Jakob, dine boliger, Israel!</verse><verse id="6">Som vide daler, som hager ved en elv, som aloëtrær Herren har plantet, som sedrer ved vannet!</verse><verse id="7">Vann tømmes ut av hans kar, hans utsæd får rikelig vann. Mektigere enn Agag* skal hans konge være, opphøyet skal hans kongerike være!</verse><verse id="8">Gud førte ham ut fra Egypt, styrke har han som en villokse. Han skal fortære hedningefolk som står ham imot, knuse deres ben og gjennombore dem med sine piler.</verse><verse id="9">Han legger seg, han hviler som en løve, som en løvinne. Hvem våger å vekke ham? Velsignet være den som velsigner deg, og forbannet den som forbanner deg!</verse><verse id="10">Da ble Balaks vrede opptent mot Bileam, og han slo hendene sammen. Og Balak sa til Bileam: Jeg kalte deg hit for å forbanne fiendene mine, og nå har du velsignet tre ganger!</verse><verse id="11">Far nå hjem så fort du kan! Jeg hadde tenkt å vise deg ære, men du ser at Herren har nektet deg den.</verse><verse id="12">Bileam svarte Balak: Sa jeg ikke allerede til dine sendebud:</verse><verse id="13">Om Balak ga meg sitt hus fullt av sølv og gull, kunne jeg ikke gjøre noe mot Herrens ord og handle etter mitt eget hjerte, verken godt eller ondt. Jeg kan ikke tale annet enn det Herren sier.</verse><verse id="14">Se, jeg vender nå hjem til folket mitt. Men la meg først varsle deg om hva dette folket skal gjøre med ditt folk i de siste dager.</verse><verse id="15">Og han stemte i sitt kvad og sa: Så sier Bileam, Beors sønn. Så sier mannen med lukket øye.</verse><verse id="16">Så sier han som hører ord fra Gud og har fått kunnskap fra Den Høyeste. Han som skuer syner fra Den Allmektige, sunket til jorden med opplatt øye:</verse><verse id="17">Jeg ser ham, men ikke nå. Jeg skuer ham, men ikke nær. En stjerne stiger opp av Jakob, et spir løfter seg fra Israel. Han knuste Moabs tinninger og utryddet ufredsætten.</verse><verse id="18">Edom blir ham underlagt, Se’ir, hans fiende, blir ham underlagt. Stort velde vinner Israel.</verse><verse id="19">En hersker går ut fra Jakob, han utrydder dem som har reddet seg inn i byene.</verse><verse id="20">Så fikk han se amalekittene. Da begynte han å fremsi sitt kvad: Det første blant hedningefolkene er Amalek, men til sist skal han gå til grunne.</verse><verse id="21">Så fikk han se kenittene, og han sa fram sitt kvad: Fast er din bolig, på berget har du bygd ditt rede,</verse><verse id="22">men likevel skal Ka’in* bli ødelagt når Assur fører deg bort i fangenskap.</verse><verse id="23">Så stemte han igjen i med sitt kvad og sa: Ve! Hvem skal bli i live når Gud lar dette skje?</verse><verse id="24">En flåte av skip kommer fra Kittims* kyst. De underkuer Assur. De underkuer Eber. Men også de skal gå til grunne.</verse><verse id="25">Så sto Bileam opp og vendte hjem igjen. Og Balak dro også sin vei.</verse></chapter><chapter id="25"><verse id="1">Mens Israel oppholdt seg i Sjittim, begynte folket å drive hor med Moabs døtre,</verse><verse id="2">som innbød folket til offermåltidene for gudene sine. Og folket åt og tilba deres guder.</verse><verse id="3">Israel holdt seg til Ba’al-Peor. Da ble Herrens vrede opptent mot Israel.</verse><verse id="4">Og Herren sa til Moses: Ta alle lederne i folket og la dem nagle til pælen under solen for Herren, for at Herrens brennende vrede kan vendes bort fra Israel.</verse><verse id="5">Og Moses sa til Israels dommere: Hver av dere skal slå i hjel dem av sine folk som har holdt seg til Ba’al-Peor!</verse><verse id="6">Da kom en mann av Israels barn med en midianittisk kvinne. Han førte henne inn blant sine brødre, like for øynene på Moses og hele Israels menighet, mens de satt og gråt ved inngangen til sammenkomstens telt.</verse><verse id="7">Da Pinehas, sønn av Eleasar og sønnesønn av Aron, presten, så det, steg han fram av menigheten. Han tok et spyd i hånden.</verse><verse id="8">Så gikk han etter den israelittiske mannen inn i det innerste rommet i teltet. Der stakk han spydet gjennom dem begge, både den israelittiske mannen og kvinnen, så det gikk inn i hennes liv. Da stanset sotten og vek fra Israels barn.</verse><verse id="9">De som døde i sotten, var tjuefire tusen.</verse><verse id="10">Og Herren talte til Moses og sa:</verse><verse id="11">Pinehas, sønn av Eleasar og sønnesønn av Aron, presten, har vendt min vrede bort fra Israels barn. For han brant av min nidkjærhet blant dem, så jeg ikke gjorde ende på Israels barn i min nidkjærhet.</verse><verse id="12">Derfor skal du si: Se, jeg gjør min pakt med ham at det skal gå ham vel.</verse><verse id="13">Med ham og hans etterkommere gjør jeg en pakt at de skal ha et evig prestedømme, fordi han var nidkjær for sin Gud og gjorde soning for Israels barn.</verse><verse id="14">Men navnet på den drepte israelittiske mannen, han som ble drept sammen med den midianittiske kvinnen, var Simri, sønn av Salu, høvding for en familie blant simeonittene.</verse><verse id="15">Og den drepte midianittiske kvinnens navn var Kosbi, datter av Sur. Han var høvding for en stammefamilie blant midianittene.</verse><verse id="16">Og Herren talte til Moses og sa:</verse><verse id="17">Angrip midianittene og slå dem!</verse><verse id="18">For de angrep dere og la svikefulle planer mot dere, da dette hendte med Peor og med Kosbi, deres søster, den midianittiske fyrstens datter, hun som ble drept den gang sotten kom over dere for Peors skyld.</verse></chapter><chapter id="26"><verse id="1">Da sotten var forbi, sa Herren til Moses og til Eleasar, sønn av Aron, presten:</verse><verse id="2">Ta opp manntall over hele Israels barns menighet fra tjueårsalderen og oppover, etter deres familier. Tell alle dem i Israel som kan dra ut i strid.</verse><verse id="3">Moses og Eleasar, presten, talte med dem på Moabs ødemarker ved Jordan, midt imot Jeriko, og sa:</verse><verse id="4">Fra tjueårsalderen og oppover skal de mønstres - slik som Herren hadde befalt Moses og Israels barn, de som var dratt ut av Egypt.</verse><verse id="5">Ruben var Israels førstefødte. Rubens barn var: Fra Hanok hanokittenes ætt, fra Pallu pallu’ittenes ætt,</verse><verse id="6">fra Hesron hesronittenes ætt, fra Karmi karmittenes ætt.</verse><verse id="7">Dette var rubenittenes ætter, og de som ble mønstret av dem, var førtitre tusen sju hundre og tretti.</verse><verse id="8">Pallus sønn var Eliab,</verse><verse id="9">og Eliabs barn var Nemuel og Datan og Abiram. Det var den Datan og den Abiram som var utvalgt av forsamlingen, og som yppet strid mot Moses og Aron den gang Korahs flokk satte seg opp mot Herren,</verse><verse id="10">og jorden åpnet sitt gap og slukte både dem og Korah. Hele flokken omkom da ilden fortærte de to hundre og femti menn, og de ble til et advarende tegn.</verse><verse id="11">Men Korahs barn omkom ikke.</verse><verse id="12">Simeons barn var etter sine ætter: Fra Nemuel nemuelittenes ætt, fra Jamin jaminittenes ætt, fra Jakin jakinittenes ætt,</verse><verse id="13">fra Serah serahittenes ætt, fra Sa’ul sa’ulittenes ætt.</verse><verse id="14">Dette var simeonittenes ætter, tjueto tusen to hundre.</verse><verse id="15">Gads barn var etter sine ætter: Fra Sefon sefonittenes ætt, fra Haggi haggittenes ætt, fra Sjuni sjunittenes ætt,</verse><verse id="16">fra Osni osnittenes ætt, fra Eri erittenes ætt,</verse><verse id="17">fra Arod arodittenes ætt, fra Areli arelittenes ætt.</verse><verse id="18">Dette var Gads barns ætter, så mange av dem som ble mønstret, førti tusen fem hundre.</verse><verse id="19">Judas barn var Er og Onan, men Er og Onan døde i Kana’ans land.</verse><verse id="20">Og Judas barn var etter sine ætter: Fra Sjelah sjelanittenes ætt, fra Peres peresittenes ætt, fra Serah serahittenes ætt.</verse><verse id="21">Peres’ barn var: Fra Hesron hesronittenes ætt, fra Hamul hamulittenes ætt.</verse><verse id="22">Dette var Judas ætter, så mange av dem som ble mønstret, syttiseks tusen fem hundre.</verse><verse id="23">Issakars barn var etter sine ætter: Fra Tola tola’ittenes ætt, fra Puva punittenes ætt,</verse><verse id="24">fra Jasjub jasjubittenes ætt, fra Sjimron sjimronittenes ætt.</verse><verse id="25">Dette var Issakars ætter, så mange av dem som ble mønstret, sekstifire tusen tre hundre.</verse><verse id="26">Sebulons barn var etter sine ætter: Fra Sered sardittenes ætt, fra Elon elonittenes ætt, fra Jahle’el jahle’elittenes ætt.</verse><verse id="27">Dette var sebulonittenes ætter, så mange av dem som ble mønstret, seksti tusen fem hundre.</verse><verse id="28">Josefs barn var etter sine ætter: Manasse og Efra’im.</verse><verse id="29">Manasses barn var: Fra Makir makirittenes ætt, og Makir var far til Gilead, fra Gilead gileadittenes ætt.</verse><verse id="30">Gileads barn var: Fra Jeser jeserittenes ætt, fra Helek helkittenes ætt,</verse><verse id="31">fra Asriel asrielittenes ætt, fra Sikem sikmittenes ætt,</verse><verse id="32">fra Sjemida sjemida’ittenes ætt og fra Hefer hefrittenes ætt.</verse><verse id="33">Men Selofhad, Hefers sønn, hadde ingen sønner, bare døtre. Selofhads døtre hette Mahla og Noa, Hogla, Milka og Tirsa.</verse><verse id="34">Dette var Manasses ætter, og de av dem som ble mønstret, var femtito tusen sju hundre.</verse><verse id="35">Efra’ims barn var etter deres ætter: Fra Sjutelah sjutelahittenes ætt, fra Beker bekerittenes ætt, fra Tahan tahanittenes ætt.</verse><verse id="36">Sjutelahs barn var: Fra Eran eranittenes ætt.</verse><verse id="37">Dette var Efra’ims barns ætter, så mange av dem som ble mønstret, trettito tusen fem hundre. Dette var Josefs barn etter deres ætter.</verse><verse id="38">Benjamins barn var etter sine ætter: Fra Bela balittenes ætt, fra Asjbel asjbelittenes ætt, fra Akiram akiramittenes ætt,</verse><verse id="39">fra Sefufam sufamittenes ætt, fra Hufam hufamittenes ætt.</verse><verse id="40">Belas barn var: Ard og Na’aman - fra Ard ardittenes ætt, fra Na’aman na’amittenes ætt.</verse><verse id="41">Dette var Benjamins barn etter deres ætter, og de som ble mønstret av dem, var førtifem tusen seks hundre.</verse><verse id="42">Dans barn var etter sine ætter: Fra Sjuham sjuhamittenes ætt. Dette var Dans ætter etter deres ættetavle.</verse><verse id="43">Alle sjuhamittenes ætter, så mange som ble mønstret av dem, var sekstifire tusen fire hundre.</verse><verse id="44">Asjers barn var etter sine ætter: Fra Jimna jimna’ittenes ætt, fra Jisjvi jisjvittenes ætt, fra Beria beri’ittenes ætt.</verse><verse id="45">Av Berias barn: Fra Heber hebrittenes ætt, fra Malkiel malkielittenes ætt.</verse><verse id="46">Asjers datter hette Serah.</verse><verse id="47">Dette var Asjers barns ætter, så mange som ble mønstret av dem, femtitre tusen fire hundre.</verse><verse id="48">Naftalis barn var etter sine ætter: Fra Jahse’el jahse’elittenes ætt, fra Guni gunittenes ætt,</verse><verse id="49">fra Jeser jisrittenes ætt, fra Sjillem sjillemittenes ætt.</verse><verse id="50">Dette var Naftalis ætter etter deres ættetavle, og de som ble mønstret av dem, var førtifem tusen fire hundre.</verse><verse id="51">Dette var de av Israels barn som ble mønstret, seks hundre og ett tusen sju hundre og tretti.</verse><verse id="52">Og Herren talte til Moses og sa:</verse><verse id="53">Mellom disse skal landet skiftes ut til arv etter folketallet.</verse><verse id="54">Den stammen som er stor, skal du gi en stor arv, den som er liten, skal du gi en liten arv. Hver stamme skal få sin arv etter tallet på dem som ble mønstret der.</verse><verse id="55">Ved loddkasting skal landet skiftes ut. Etter navnene på sine fedrestammer skal de ta arv.</verse><verse id="56">Etter som loddet faller, skal hver stamme, stor eller liten, få sin arv.</verse><verse id="57">Dette var de av levittene som ble mønstret, etter sine ætter: Fra Gersjon gersjonittenes ætt, fra Kahat kahatittenes ætt, fra Merari merarittenes ætt.</verse><verse id="58">Dette var levittenes ætter: libnittenes ætt, hebronittenes ætt, mahlittenes ætt, musjittenes ætt, korahit-tenes ætt. Kahat var far til Amram,</verse><verse id="59">og Amrams kone hette Jokebed. Hun var datter av Levi og født i Egypt. Med henne fikk Amram Aron og Moses og deres søster Mirjam.</verse><verse id="60">Og Aron fikk sønnene Nadab og Abihu, Eleasar og Itamar.</verse><verse id="61">Men Nadab og Abihu døde den gang de bar fremmed ild inn for Herrens åsyn.</verse><verse id="62">Og de av levittene som ble mønstret, var tjuetre tusen. Det var alt som var av mannkjønn blant dem, medregnet den som var en måned gammel og oppover. De ble ikke mønstret sammen med de andre Israels barn, fordi det ikke var gitt dem arv blant Israels barn.</verse><verse id="63">Dette var de som ble mønstret av Moses og Eleasar, presten, da de mønstret Israels barn på Moabs ødemarker ved Jordan midt imot Jeriko.</verse><verse id="64">Blant disse var det ikke noen av dem som ble mønstret av Moses og Aron, presten, den gang de mønstret Israels barn i Sinai ørken.</verse><verse id="65">For Herren hadde sagt at de skulle dø i ørkenen. Og det var ingen tilbake av dem uten Kaleb, Jefunnes sønn, og Josva, Nuns sønn.</verse></chapter><chapter id="27"><verse id="1">Selofhad var sønn av Hefer, Gileads sønn, som igjen var sønn av Makir, Manasses sønn. Han var av Manasses, Josefs sønns ætt, og døtrene hans hette Mahla, Noa og Hogla og Milka og Tirsa.</verse><verse id="2">De gikk fram for Moses og Eleasar, presten, og høvdingene og hele menigheten ved inngangen til sammenkomstens telt og sa:</verse><verse id="3">Vår far døde i ørkenen. Han var ikke med i den flokken som satte seg opp mot Herren, i Korahs flokk, men han døde for sin egen synds skyld. Og han hadde ingen sønner.</verse><verse id="4">Hvorfor skal vår fars navn gå ut av hans ætt, bare fordi han ikke hadde noen sønn? Gi oss eiendom blant vår fars brødre!</verse><verse id="5">Og Moses førte deres sak fram for Herrens åsyn.</verse><verse id="6">Da sa Herren til Moses:</verse><verse id="7">Selofhads døtre har rett i det de sier. Du skal gi dem eiendom til arv blant deres fars brødre og la farsarven gå over til dem.</verse><verse id="8">Og til Israels barn skal du tale slik: Når en mann dør, og han ikke har noen sønn, skal dere la hans arv gå over til hans datter.</verse><verse id="9">Men dersom han ikke har noen datter, skal dere gi arven til brødrene hans.</verse><verse id="10">Dersom han ikke har noen brødre, skal dere gi arven til hans fars brødre.</verse><verse id="11">Men dersom hans far ikke har noen brødre, skal dere gi hans arv til den nærmeste slektning i ætten, han skal arve den. Dette skal gjelde som rett blant Israels barn, slik som Herren har befalt Moses.</verse><verse id="12">Siden sa Herren til Moses: Stig opp på Abarim-fjellet her og se ut over det landet som jeg har gitt Israels barn!</verse><verse id="13">Og når du har sett det, da skal også du samles til dine fedre likesom din bror Aron ble samlet til sine fedre,</verse><verse id="14">fordi dere var ulydige mot mitt ord i ørkenen Sin, den gang menigheten trettet med meg. Da skulle dere helliget meg ved å la vann strømme fram for deres øyne. Det er Meribas vann ved Kadesj i ørkenen Sin.</verse><verse id="15">Da talte Moses til Herren og sa:</verse><verse id="16">Måtte Herren, han som er Gud over ånden i alt kjød, sette en mann over menigheten,</verse><verse id="17">en som kan gå ut og inn foran dem, og som kan føre dem ut og føre dem inn, så Herrens menighet ikke skal være som får uten hyrde!</verse><verse id="18">Og Herren sa til Moses: Ta Josva, Nuns sønn. Han er en mann som det er ånd i. Legg din hånd på ham,</verse><verse id="19">og still ham fram for Eleasar, presten, og for hele menigheten og innsett ham i hans tjeneste for deres øyne.</verse><verse id="20">Legg noe av din verdighet på ham, så hele Israels barns menighet må lyde ham!</verse><verse id="21">Han skal stå fram for Eleasar, presten, og Eleasar skal for Herrens åsyn søke urims dom for ham. Etter hans ord skal de gå ut, og etter hans ord skal de gå inn, han selv med alle Israels barn og hele menigheten.</verse><verse id="22">Så gjorde Moses som Herren hadde befalt ham. Han tok Josva og stilte ham fram for Eleasar, presten, og for hele menigheten,</verse><verse id="23">og han la hendene på ham og innsatte ham i tjenesten, slik som Herren hadde talt ved Moses.</verse></chapter><chapter id="28"><verse id="1">Og Herren talte til Moses og sa:</verse><verse id="2">Tal til Israels barn og gi dem dette påbud: Mitt offer, min mat, mine ildoffer, som er til velbehagelig duft for meg, skal dere akte på å bære fram for meg til fastsatt tid.</verse><verse id="3">Du skal si til dem: Dette er det ildoffer som dere skal bære fram for Herren hver dag: to årsgamle lam uten lyte til et stadig brennoffer.</verse><verse id="4">Det ene lammet skal du ofre om morgenen, det andre skal du ofre mellom de to aftenstundene.</verse><verse id="5">Som matoffer skal du ofre tiendedelen av en efa fint mel blandet med fjerdedelen av en hin olje av knuste oliven.</verse><verse id="6">Dette er det stadige brennoffer, det samme som ble ofret ved Sinai berg til en velbehagelig duft, et ildoffer for Herren.</verse><verse id="7">Drikkofferet som hører til det første lammet, skal være fjerdedelen av en hin. I helligdommen skal du ofre drikkoffer av sterk drikk til Herren.</verse><verse id="8">Det andre lammet skal du ofre mellom de to aftenstundene. Du skal ofre det med det samme matofferet som om morgenen og med det samme drikkofferet. Det er et ildoffer til en velbehagelig duft for Herren.</verse><verse id="9">På sabbatsdagen skal du ofre to årsgamle lam uten lyte og som matoffer to tiendedeler av en efa fint mel blandet med olje, og drikkofferet som hører til.</verse><verse id="10">Dette er sabbatsbrennofferet, det som skal bæres fram hver sabbat, i tillegg til det stadige brennoffer med tilhørende drikkoffer.</verse><verse id="11">Den første dagen i hver måned skal dere ofre til Herren et brennoffer: to unge okser og en vær og sju årsgamle lam uten lyte.</verse><verse id="12">Til matoffer skal dere ofre for hver okse tre tiendedeler av en efa fint mel blandet med olje, og til væren to tiendedeler fint mel blandet med olje,</verse><verse id="13">og for hvert lam en tiendedel fint mel blandet med olje. Da er det et brennoffer til en velbehagelig duft, et ildoffer for Herren.</verse><verse id="14">Drikkofrene som hører til, skal være en halv hin vin for hver okse og tredjedelen av en hin til væren og fjerdedelen av en hin for hvert lam. Dette er månedsbrennofferet, som skal bæres fram hver nymånedag i året.</verse><verse id="15">Det skal også ofres en geitebukk som syndoffer til Herren, i tillegg til det stadige brennoffer med tilhørende drikkoffer.</verse><verse id="16">I den første måneden, på den fjortende dagen i måneden, er det påske for Herren.</verse><verse id="17">Og på den femtende dagen i samme måneden er det høytid, i sju dager skal det etes usyret brød.</verse><verse id="18">På den første dagen skal det være en hellig sammenkomst. Dere skal ikke gjøre deres vanlige arbeid.</verse><verse id="19">Dere skal ofre et ildoffer, et brennoffer for Herren: to unge okser og en vær og sju årsgamle lam - uten lyte skal de være -</verse><verse id="20">og som tilhørende matoffer fint mel blandet med olje. Dere skal ofre tre tiendedeler av en efa for hver okse, to tiendedeler til væren,</verse><verse id="21">og en tiendedel for hvert av de sju lammene.</verse><verse id="22">Dere skal også ofre en geitebukk som syndoffer, for å gjøre soning for dere.</verse><verse id="23">Disse skal dere ofre i tillegg til morgenbrennofferet, som tilhører det stadige brennoffer.</verse><verse id="24">Slike offer skal dere ofre hver dag i sju dager. Det er ildoffermat til en velbehagelig duft for Herren. Det skal ofres i tillegg til det stadige brennoffer med tilhørende drikkoffer.</verse><verse id="25">På den sjuende dagen skal dere holde en hellig sammenkomst. Dere skal ikke gjøre deres vanlige arbeid.</verse><verse id="26">På førstegrødens dag, når dere bærer fram for Herren et offer av den nye grøden, på ukenes høytid, skal dere holde en hellig sammenkomst. Dere skal ikke gjøre deres vanlige arbeid.</verse><verse id="27">Dere skal ofre et brennoffer til en velbehagelig duft for Herren: to unge okser og en vær og sju årsgamle lam.</verse><verse id="28">Som tilhørende matoffer skal dere ofre fint mel blandet med olje, tre tiendedeler av en efa for hver okse, til væren to tiendedeler,</verse><verse id="29">og en tiendedel for hvert av de sju lammene.</verse><verse id="30">Og en geitebukk skal dere ofre til å gjøre soning for dere.</verse><verse id="31">I tillegg til det stadige brennoffer med tilhørende matoffer, skal dere bære fram disse offer - uten lyte skal de være - med tilhørende drikkoffer.</verse></chapter><chapter id="29"><verse id="1">I den sjuende måneden, på den første dagen i måneden, skal dere holde en hellig sammenkomst. Dere skal ikke gjøre deres vanlige arbeid. Den dagen skal det blåses i trompet hos dere.</verse><verse id="2">Dere skal ofre et brennoffer til en velbehagelig duft for Herren: en ung okse og en vær og sju årsgamle lam uten lyte.</verse><verse id="3">Det tilhørende matoffer skal være fint mel blandet med olje, tre tiendedeler av en efa til oksen, to tiendedeler til væren,</verse><verse id="4">og en tiendedel for hvert av de sju lammene.</verse><verse id="5">Dere skal ofre en geitebukk som syndoffer, til å gjøre soning for dere.</verse><verse id="6">Dette skal ofres i tillegg til månedsbrennofferet med tilhørende matoffer, og det stadige brennoffer med tilhørende matoffer og foreskrevne drikkoffer, til en velbehagelig duft, et ildoffer for Herren.</verse><verse id="7">Den tiende dagen i den samme sjuende måneden skal dere holde en hellig sammenkomst. Da skal dere faste. Dere skal ikke gjøre deres vanlige arbeid.</verse><verse id="8">Og dere skal ofre til Herren et brennoffer til en velbehagelig duft: en ung okse og en vær og sju årsgamle lam - uten lyte skal de være.</verse><verse id="9">Det tilhørende matofferet skal være fint mel blandet med olje, tre tiendedeler av en efa til oksen, to tiendedeler til væren,</verse><verse id="10">og en tiendedel for hvert av de sju lammene.</verse><verse id="11">Dere skal ofre en geitebukk som syndoffer, i tillegg til soningssyndofferet og det stadige brennoffer med tilhørende matoffer og drikkoffer.</verse><verse id="12">Den femtende dagen i den sjuende måneden skal dere holde en hellig sammenkomst. Dere skal ikke gjøre deres vanlige arbeid. Dere skal holde høytid for Herren i sju dager.</verse><verse id="13">Og dere skal ofre et brennoffer, et ildoffer til en velbehagelig duft for Herren: tretten unge okser og to værer og fjorten årsgamle lam - uten lyte skal de være.</verse><verse id="14">Det tilhørende matofferet skal være fint mel blandet med olje, tre tiendedeler av en efa for hver av de tretten oksene, to tiendedeler for hver av de to værene,</verse><verse id="15">og en tiendedel for hvert av de fjorten lammene.</verse><verse id="16">Dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.</verse><verse id="17">Den andre dagen skal dere ofre tolv unge okser og to værer og fjorten årsgamle lam uten lyte,</verse><verse id="18">med tilhørende matoffer og drikkoffer, svarende til tallet på oksene og værene og lammene, alt slik som det er foreskrevet.</verse><verse id="19">Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.</verse><verse id="20">Den tredje dagen skal dere ofre elleve okser og to værer og fjorten årsgamle lam uten lyte,</verse><verse id="21">med tilhørende matoffer og drikkoffer, svarende til tallet på oksene og værene og lammene, slik som det er foreskrevet.</verse><verse id="22">Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.</verse><verse id="23">Den fjerde dagen skal dere ofre ti okser og to værer og fjorten årsgamle lam uten lyte,</verse><verse id="24">med tilhørende matoffer og drikkoffer, svarende til tallet på oksene og værene og lammene, slik som det er foreskrevet.</verse><verse id="25">Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.</verse><verse id="26">Den femte dagen skal dere ofre ni okser og to værer og fjorten årsgamle lam uten lyte,</verse><verse id="27">med tilhørende matoffer og drikkoffer, svarende til tallet på oksene og værene og lammene, slik som det er foreskrevet.</verse><verse id="28">Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.</verse><verse id="29">Den sjette dagen skal dere ofre åtte okser og to værer og fjorten årsgamle lam uten lyte,</verse><verse id="30">med tilhørende matoffer og drikkoffer, svarende til tallet på oksene og værene og lammene, slik som det er foreskrevet.</verse><verse id="31">Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.</verse><verse id="32">Den sjuende dagen skal dere ofre sju okser og to værer og fjorten årsgamle lam uten lyte,</verse><verse id="33">med tilhørende matoffer og drikkoffer, svarende til tallet på oksene og værene og lammene, slik som det er foreskrevet.</verse><verse id="34">Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.</verse><verse id="35">Den åttende dagen skal dere ha en høytidssamling. Dere skal ikke gjøre deres vanlige arbeid.</verse><verse id="36">Og dere skal ofre et brennoffer, et ildoffer til en velbehagelig duft for Herren: en okse og en vær og sju årsgamle lam uten lyte,</verse><verse id="37">med tilhørende matoffer og drikkoffer, svarende til oksen og væren og antallet av lam, slik som det er foreskrevet.</verse><verse id="38">Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.</verse><verse id="39">Disse offer skal dere ofre til Herren på deres høytider, i tillegg til deres løfteoffer og deres frivillige offer, enten det er brennoffer eller matoffer eller drikkoffer eller fredsoffer.</verse></chapter><chapter id="30"><verse id="1">Og Moses sa dette til Israels barn. I alt og ett sa han slik Herren hadde befalt ham.</verse><verse id="2">Og Moses talte til høvdingene for Israels barns stammer og sa: Slik har Herren befalt:</verse><verse id="3">Når en mann gir Herren0et løfte eller forplikter seg ved ed til avhold i en eller annen ting, så må han ikke bryte sitt ord. Alt det han har sagt, skal han gjøre.</verse><verse id="4">Når en ung kvinne som ennå er hjemme hos sin far, gjør Herren et løfte eller binder seg til avhold i noen ting,</verse><verse id="5">og hennes far får høre om hennes løfte eller om den forpliktelsen som hun har pålagt seg, og tier til det, da skal hennes løfter og enhver forpliktelse som hun har pålagt seg, stå ved makt.</verse><verse id="6">Men dersom hennes far samme dag han hører om det, sier nei til det, da skal ingen av hennes løfter eller de forpliktelser som hun har pålagt seg, stå ved makt. Herren skal tilgi henne, fordi hennes far sa nei til det.</verse><verse id="7">Blir hun en manns hustru, og hviler det noe løfte på henne, eller det er kommet et tankeløst ord over hennes lepper, som hun har bundet seg med,</verse><verse id="8">og så hennes mann får høre om det, men tier til det den dagen han hører om det, da skal hennes løfter og de forpliktelsene som hun har pålagt seg, stå ved makt.</verse><verse id="9">Men dersom hennes mann samme dag han hører om det, sier nei til det, så gjør han det løfte hun har på seg, ugyldig, og likeså det tankeløse ord som er kommet over hennes lepper, og som hun har bundet seg med. Og Herren skal tilgi henne.</verse><verse id="10">Når en enke eller en fraskilt hustru gir et løfte, skal det stå ved makt for henne, hva hun så har forpliktet seg til.</verse><verse id="11">Men dersom hun i sin manns hus har lovt noe eller med ed har forpliktet seg til avhold i en eller annen ting,</verse><verse id="12">og hennes mann fikk høre om det, men tidde og ikke sa nei til det, da skal alle hennes løfter og hver forpliktelse til avhold som hun har pålagt seg, stå ved makt.</verse><verse id="13">Men har hennes mann gjort dem ugyldige den dagen han hørte om det, da skal ikke noe stå ved makt av det som er kommet over hennes lepper, enten det er et løfte hun har gjort, eller det er en forpliktelse til avhold. Hennes mann har gjort dem ugyldige, og Herren skal tilgi henne.</verse><verse id="14">Hvert løfte og hver forpliktelse til avhold og faste som hun med ed har pålagt seg, kan hennes mann enten stadfeste eller gjøre ugyldig.</verse><verse id="15">Tier hennes mann til det fra den ene dagen til den andre, så har han stadfestet alle hennes løfter eller alle de forpliktelsene som hviler på henne. Han har stadfestet dem, fordi han tidde til det den dagen han hørte om det.</verse><verse id="16">Men gjør han dem først ugyldige en tid etter at han har fått høre om dem, da skal han bære ansvaret for hennes misgjerning.</verse></chapter><chapter id="31"><verse id="1">Herren talte til Moses og sa:</verse><verse id="2">Ta hevn over midianittene for det de har gjort mot Israels barn! Deretter skal du samles til dine fedre.</verse><verse id="3">Da talte Moses til folket og sa: Noen av dere må ruste seg til strid! De skal kjempe mot midianittene og føre Herrens hevn over Midian.</verse><verse id="4">Tusen av hver stamme, av alle Israels stammer, skal dere sende ut i strid.</verse><verse id="5">Så ble der av Israels tusener tatt ut tusen av hver stamme - tolv tusen rustet til strid.</verse><verse id="6">Dem sendte Moses ut i striden - tusen av hver stamme - og med dem Pinehas, sønn av Eleasar, presten. Han hadde med seg helligdommens redskaper og larmtrompetene.</verse><verse id="7">Og de kjempet mot Midian, som Herren hadde befalt Moses, og de slo alle menn i hjel.</verse><verse id="8">Og blant dem de slo i hjel, var også Midians konger, Evi og Rekem og Sur og Hur og Reba - Midians fem konger. Også Bileam, Beors sønn, slo de i hjel med sverdet.</verse><verse id="9">Og Israels barn førte Midians kvinner og barn bort som fanger. Alle deres husdyr og all deres buskap og alt deres gods tok de til bytte.</verse><verse id="10">Alle byene overalt hvor de bodde, og alle teltleirene brente de opp med ild.</verse><verse id="11">De tok alt byttet, alt det de hadde tatt i krigen, både folk og fe,</verse><verse id="12">og de førte fangene og byttet, alt hærfanget, til Moses og Eleasar, presten, og til Israels barns forsamling, til leiren på Moabs ødemarker ved Jordan, midt imot Jeriko.</verse><verse id="13">Og Moses og Eleasar, presten, og alle menighetens høvdinger gikk for å møte dem utenfor leiren.</verse><verse id="14">Men Moses ble vred på lederne over hæren, på høvdingene over tusen og høvdingene over hundre, da de kom tilbake fra krigstoget.</verse><verse id="15">Moses sa til dem: Har dere latt alle kvinner leve?</verse><verse id="16">Det var jo de som på Bileams råd forførte Israels barn til troløshet mot Herren for Peors skyld, så sotten kom over Herrens menighet.</verse><verse id="17">Slå nå i hjel alle guttebarn og alle kvinner som har hatt samleie med menn.</verse><verse id="18">Men alle unge piker som ikke har hatt samleie med menn, skal dere la leve. De skal høre dere til.</verse><verse id="19">Så skal dere holde dere utenfor leiren i sju dager! Hver den av dere som har slått noen i hjel, og hver som har rørt ved en som er slått i hjel, skal rense seg på den tredje og på den sjuende dagen - både dere og fangene deres.</verse><verse id="20">Og alle klær og alt som er gjort av skinn eller av geitehår, og alle trekar skal dere rense.</verse><verse id="21">Eleasar, presten, sa til krigsmennene som hadde vært med i krigen: Dette er det lovbudet som Herren har gitt Moses:</verse><verse id="22">Gull og sølv, kobber, jern, tinn og bly,</verse><verse id="23">alt som tåler ild, skal dere la gå gjennom ilden, så blir det rent. Men det skal også renses med renselsesvannet. Men alt som ikke tåler ild, skal dere la gå gjennom vann.</verse><verse id="24">Den sjuende dagen skal dere vaske deres klær, så blir dere rene. Og deretter kan dere komme inn i leiren.</verse><verse id="25">Og Herren sa til Moses:</verse><verse id="26">Ta tallet på hele det bortførte byttet, både folk og fe, du og Eleasar, presten, og overhodene for menighetens familier.</verse><verse id="27">Og du skal dele byttet i to deler mellom krigsfolket som dro ut i striden, og hele menigheten.</verse><verse id="28">Du skal ta en avgift til Herren av krigsfolket som dro ut i striden, ett liv av hvert fem hundre, både av mennesker og av storfeet og av eslene og småfeet.</verse><verse id="29">Dette skal dere ta av den halvdelen som tilfaller krigsfolket. Du skal gi det til Eleasar, presten, som en gave til Herren.</verse><verse id="30">Av den halvdelen som tilfaller Israels barn, skal du ta ut ett liv av hvert femti, både av mennesker og av storfeet og eslene og småfeet - av alt feet. Og du skal gi dem til levittene, som tar vare på tjenesten ved Herrens tabernakel.</verse><verse id="31">Og Moses og Eleasar, presten, gjorde slik som Herren hadde befalt Moses.</verse><verse id="32">Og byttet - det som var igjen av alt hærfanget som stridsmennene hadde tatt, var: av småfe seks hundre og syttifem tusen,</verse><verse id="33">av storfe syttito tusen,</verse><verse id="34">av esler sekstien tusen.</verse><verse id="35">Av mennesker, kvinner som ikke hadde hatt samleie med menn, var det i alt trettito tusen.</verse><verse id="36">Halvdelen av dette - den del som falt på stridsmennene - besto av tre hundre og trettisju tusen fem hundre småfe,</verse><verse id="37">derav seks hundre og syttifem som avgift til Herren,</verse><verse id="38">trettiseks tusen storfe, derav syttito som avgift til Herren,</verse><verse id="39">og tretti tusen fem hundre esler, derav sekstien som avgift til Herren.</verse><verse id="40">Tallet på mennesker var seksten tusen, derav trettito som avgift til Herren.</verse><verse id="41">Moses ga avgiften til Eleasar, presten, som en gave til Herren, slik Herren hadde befalt Moses.</verse><verse id="42">Den halvdelen som tilfalt Israels barn, og som Moses hadde skilt ut fra stridsmennenes del -</verse><verse id="43">den halvdelen som tilfalt menigheten - besto av tre hundre og trettisju tusen fem hundre småfe,</verse><verse id="44">trettiseks tusen storfe,</verse><verse id="45">tretti tusen fem hundre esler</verse><verse id="46">og seksten tusen mennesker.</verse><verse id="47">Av denne halvdelen, den som tilfalt Israels barn, tok Moses ut én av femti, både av mennesker og av dyr, og ga dem til levittene, som hadde tjenesten ved Herrens tabernakel, slik som Herren hadde befalt Moses.</verse><verse id="48">Så gikk lederne over hærens tusener, høvdingene over tusen og høvdingene over hundre, fram for Moses.</verse><verse id="49">Og de sa til ham: Dine tjenere har tatt tall på stridsmennene som sto under vår befaling, og det mangler ikke én mann av oss.</verse><verse id="50">Derfor bærer vi fram som gave til Herren det som hver enkelt av oss har tatt av gullsaker, armkjeder og armbånd, fingerringer, øreringer og kulekjeder. Det skal være en soning for oss for Herrens åsyn.</verse><verse id="51">Moses og Eleasar, presten, tok imot gullet av dem, alt var fint utførte ting.</verse><verse id="52">Hele den gaven av gull som høvdingene over tusen og høvdingene over hundre ga til Herren, var seksten tusen sju hundre og femti sekel.</verse><verse id="53">Hver stridsmann hadde også tatt bytte for seg selv.</verse><verse id="54">Da Moses og Eleasar, presten, hadde tatt imot gullet av høvdingene over tusen og over hundre, bar de det inn i sammenkomstens telt, for at det skulle minne om Israels barn for Herrens åsyn.</verse></chapter><chapter id="32"><verse id="1">Rubens barn og Gads barn hadde en mengde fe, en stor mengde. Og da de så at Jasers land og Gileads land var vel skikket for feavl,</verse><verse id="2">kom de - både Gads barn og Rubens barn - og sa til Moses og Eleasar, presten, og menighetens høvdinger:</verse><verse id="3">Atarot og Dibon og Jaser og Nimra og Hesjbon og El’ale og Sebam og Nebo og Beon,</verse><verse id="4">det landet som Herren har vunnet for Israels folk, er et land som er vel skikket for feavl, og dine tjenere har mye fe.</verse><verse id="5">Og de sa: Dersom vi har funnet nåde for dine øyne, så la dine tjenere få dette landet til eiendom, la oss slippe å dra over Jordan!</verse><verse id="6">Da sa Moses til Gads barn og Rubens barn: Skal deres brødre dra i krigen, og dere bli her?</verse><verse id="7">Hvorfor vil dere vende Israels barns hjerter bort, så de ikke vil dra over til det landet Herren har gitt dem?</verse><verse id="8">Det samme gjorde deres fedre da jeg sendte dem fra Kadesj-Barnea for å se på landet.</verse><verse id="9">Da de var dratt opp til Esjkol-dalen og hadde sett på landet, vendte de Israels barns hjerter bort, så de ikke ville gå inn i det landet Herren hadde gitt dem.</verse><verse id="10">Den dagen ble Herrens vrede opptent, og han sverget og sa:</verse><verse id="11">Ingen av de menn som dro opp fra Egypt, fra tjueårsalderen og oppover, skal få se det landet som jeg med ed har lovt Abraham, Isak og Jakob. For de har ikke fulgt meg som de skulle -</verse><verse id="12">ingen uten Kaleb, Jefunnes sønn, kenisitten, og Josva, Nuns sønn. For de har fulgt Herren trofast.</verse><verse id="13">Så ble Herrens vrede opptent mot Israel, og han lot dem flakke omkring i ørkenen i førti år, til hele den slekten var utdødd som hadde gjort det som var ondt i Herrens øyne.</verse><verse id="14">Og nå trer dere i deres fedres spor, etterkommere av syndige menn, for enda mer å øke Herrens brennende vrede mot Israel.</verse><verse id="15">For dersom dere vender dere bort og ikke vil følge ham, da vil han la Israel bli enda lenger i ørkenen, og dere vil føre ulykke over hele folket.</verse><verse id="16">Da gikk de fram til ham og sa: Vi vil bare bygge innhegninger her for feet og byer for våre kvinner og barn.</verse><verse id="17">Men selv vil vi skynde oss og dra fram foran Israels barn, til vi har ført dem dit de skal. Men våre kvinner og barn skal bli i befestede byer, så de kan være trygge for landets innbyggere.</verse><verse id="18">Vi vil ikke vende tilbake til våre hus før Israels barn har fått hver sin arv.</verse><verse id="19">For vi vil ikke ta arv med dem på den andre siden av Jordan og lenger borte når vi har fått vår arv på denne siden, østafor Jordan.</verse><verse id="20">Da sa Moses til dem: Dersom dere gjør dette, så dere væpner dere for Herrens åsyn til krigen,</verse><verse id="21">og alle deres væpnede menn drar over Jordan for Herrens åsyn, til han har drevet sine fiender bort fra sine øyne,</verse><verse id="22">og dere ikke vender tilbake før landet er undertvunget for Herrens åsyn, så skal dere være uten skyld både for Herren og for Israel. Og dere skal ha landet her til eiendom for Herrens åsyn.</verse><verse id="23">Men dersom dere ikke gjør dette, da synder dere mot Herren, og dere skal vite at deres synd skal finne dere.</verse><verse id="24">Bygg dere da byer for deres kvinner og barn, og innhegninger for småfeet. Og gjør som dere har lovt!</verse><verse id="25">Da sa Gads barn og Rubens barn til Moses: Dine tjenere skal gjøre som du, herre, har befalt.</verse><verse id="26">Våre barn, våre koner, vårt fe og alle våre husdyr skal bli her i Gileads byer.</verse><verse id="27">Men dine tjenere, så mange av oss som er væpnet til strid, vil dra over Jordan for Herrens åsyn og være med i krigen, slik som du, herre, sier.</verse><verse id="28">Og Moses ga befaling om dem til Eleasar, presten, og til Josva, Nuns sønn, og til overhodene for familiene i Israels barns stammer.</verse><verse id="29">Moses sa til dem: Dersom Gads barn og Rubens barn, så mange av dem som er væpnet, drar med dere over Jordan til krigen for Herrens åsyn, og dere legger landet under dere, da skal dere gi dem Gileads land til eiendom.</verse><verse id="30">Men dersom de ikke drar væpnet over med dere, da skal de få sin eiendom i Kana’ans land, sammen med dere andre.</verse><verse id="31">Og Gads barn og Rubens barn svarte og sa: Det som Herren har sagt til dine tjenere, det vil vi gjøre.</verse><verse id="32">Vi vil dra væpnet over til Kana’ans land for Herrens åsyn. Men vår arvelodd skal være på denne siden av Jordan.</verse><verse id="33">Så lot Moses Gads barn og Rubens barn og halvdelen av Manasses, Josefs sønns stamme, få de riker som Sihon, amorittenes konge, og Og, kongen i Basan, hadde eid. De fikk hele landet med byer og omliggende marker, alle byene i landet rundt omkring.</verse><verse id="34">Gads barn bygde opp igjen Dibon og Atarot og Aroer</verse><verse id="35">og Atrot-Sofan og Jaser og Jogbeha</verse><verse id="36">og Bet-Nimra og Bet-Haran, befestede byer og innhegninger for feet.</verse><verse id="37">Rubens barn bygde opp igjen Hesjbon og El’ale og Kirjatajim</verse><verse id="38">og Nebo og Ba’al-Meon - navnene ble forandret - og Sibma. De satte navn på de byene som de hadde bygd opp igjen.</verse><verse id="39">Og Makirs, Manasses sønns barn dro til Gilead og inntok det, og de drev bort de amorittene som bodde der.</verse><verse id="40">Moses ga Makir*, Manasses sønn, Gilead, og han bodde der.</verse><verse id="41">Og Ja’ir, Manasses sønn, dro av sted og inntok deres teltbyer. Og han kalte dem Ja’irs teltbyer.</verse><verse id="42">Nobah dro av sted og inntok Kenat med tilhørende småbyer. Og han kalte det Nobah etter sitt eget navn.</verse></chapter><chapter id="33"><verse id="1">Dette var Israels barns vandringer da de dro ut av landet Egypt, hær for hær, med Moses og Aron som ledere.</verse><verse id="2">Etter Herrens befaling skrev Moses opp de stedene som de dro ut fra på sine vandringer. Dette er deres vandringer regnet etter de stedene som de dro ut fra:</verse><verse id="3">I den første måneden, på den femtende dagen i måneden, dro de ut fra Ra’amses. Dagen etter påske dro Israels barn ut med løftet hånd for alle egypternes øyne,</verse><verse id="4">mens egypterne begravde dem som Herren hadde slått i hjel blant dem, alle sine førstefødte. Også over deres guder hadde Herren holdt dom.</verse><verse id="5">Så dro da Israels barn fra Ra’amses og slo leir i Sukkot.</verse><verse id="6">Og de dro fra Sukkot og slo leir i Etam, som ligger ved grensen til ørkenen.</verse><verse id="7">De dro fra Etam og vendte så om og tok veien til Pi-Hakirot, som ligger midt imot Ba’al-Sefon, og de slo leir foran Migdol.</verse><verse id="8">De dro fra Hakirot og gikk gjennom havet til ørkenen. Så dro de tre dagsreiser gjennom Etams ørken og slo leir i Mara.</verse><verse id="9">De dro fra Mara og kom til Elim. I Elim var det tolv vannkilder og sytti palmetrær, og der slo de leir.</verse><verse id="10">Så dro de fra Elim og slo leir ved Rødehavet.</verse><verse id="11">Og de dro fra Rødehavet og slo leir i ørkenen Sin.</verse><verse id="12">De dro så fra ørkenen Sin og slo leir i Dofka.</verse><verse id="13">Og de dro fra Dofka og slo leir i Alusj.</verse><verse id="14">Fra Alusj dro de og slo leir i Refidim, der hadde folket ikke vann å drikke.</verse><verse id="15">Så dro de fra Refidim og slo leir i Sinai-ørkenen.</verse><verse id="16">De dro fra Sinai-ørkenen og slo leir i Kibrot-Hatta’ava.</verse><verse id="17">De dro fra Kibrot-Hatta’ava og slo leir i Haserot.</verse><verse id="18">De dro fra Haserot og slo leir i Ritma.</verse><verse id="19">De dro fra Ritma og slo leir i Rimmon-Peres.</verse><verse id="20">De dro fra Rimmon-Peres og slo leir i Libna.</verse><verse id="21">De dro fra Libna og slo leir i Rissa.</verse><verse id="22">De dro fra Rissa og slo leir i Kehelata.</verse><verse id="23">De dro fra Kehelata og slo leir ved Sefer-fjellet.</verse><verse id="24">De dro fra Sefer-fjellet og slo leir ved Harada.</verse><verse id="25">De dro fra Harada og slo leir i Makhelot.</verse><verse id="26">De dro fra Makhelot og slo leir i Tahat.</verse><verse id="27">De dro fra Tahat og slo leir i Tarah.</verse><verse id="28">De dro fra Tarah og slo leir i Mitka.</verse><verse id="29">De dro fra Mitka og slo leir i Hasmona.</verse><verse id="30">De dro fra Hasmona og slo leir i Moserot.</verse><verse id="31">De dro fra Moserot og slo leir i Bene-Ja’akan.</verse><verse id="32">De dro fra Bene-Ja’akan og slo leir i Hor-Hagidgad.</verse><verse id="33">De dro fra Hor-Hagidgad og slo leir i Jotbata.</verse><verse id="34">De dro fra Jotbata og slo leir i Abrona.</verse><verse id="35">De dro fra Abrona og slo leir i Esjon-Geber.</verse><verse id="36">De dro fra Esjon-Geber og slo leir i ørkenen Sin, i Kadesj.</verse><verse id="37">Og de dro fra Kadesj og slo leir ved fjellet Hor på grensen av Edoms land.</verse><verse id="38">Da gikk Aron, presten, etter Herrens befaling opp på fjellet Hor. Der døde han i det førtiende året etter at Israels barn var gått ut fra landet Egypt, i den femte måneden, på den første dagen i måneden.</verse><verse id="39">Aron var ett hundre og tjuetre år gammel da han døde på fjellet Hor.</verse><verse id="40">Men den kana’aneiske kongen i Arad, som bodde i den sydlige delen av Kana’ans land, fikk høre at Israels barn kom.</verse><verse id="41">Så dro de fra fjellet Hor og slo leir i Salmona.</verse><verse id="42">Og de dro fra Salmona og slo leir i Punon.</verse><verse id="43">De dro fra Punon og slo leir i Obot.</verse><verse id="44">De dro fra Obot og slo leir i Ije-Ha’abarim ved grensen til Moab.</verse><verse id="45">De dro fra Ijim og slo leir i Dibon-Gad.</verse><verse id="46">De dro fra Dibon-Gad og slo leir i Almon-Diblatajim.</verse><verse id="47">De dro fra Almon-Diblatajim og slo leir ved Abarim-fjellene, foran Nebo.</verse><verse id="48">De dro fra Abarim-fjellene og slo leir på Moabs ødemarker ved Jordan, midt imot Jeriko.</verse><verse id="49">Og leiren ved Jordan strakte seg fra Bet-Jesjimot til Abel-Sjittim på Moabs ødemarker.</verse><verse id="50">Herren talte til Moses på Moabs ødemarker ved Jordan, midt imot Jeriko, og sa:</verse><verse id="51">Tal til Israels barn og si til dem: Når dere drar over Jordan inn i Kana’ans land,</verse><verse id="52">da skal dere drive alle landets innbyggere bort foran dere og tilintetgjøre alle deres steiner med innhogde bilder, dere skal tilintetgjøre alle deres støpte bilder og ødelegge alle deres offerhauger.</verse><verse id="53">Dere skal ta landet i eie og bo i det, for dere har jeg gitt landet til eiendom.</verse><verse id="54">Dere skal skifte landet mellom dere ved loddkasting etter deres ætter. Den ætt som er stor, skal dere gi en stor arv. Og den ætt som er liten, skal du gi en liten arv. Enhver skal få sin del, etter som loddet faller. Etter deres fedrestammer skal dere skifte det mellom dere.</verse><verse id="55">Men dersom dere ikke driver landets innbyggere bort foran dere, da skal de som dere lar bli tilbake av dem, bli torner i øynene og brodder i sidene deres. Og de skal plage dere i det landet som dere bor i.</verse><verse id="56">Og det som jeg hadde tenkt å gjøre med dem, det vil jeg da gjøre med dere.</verse></chapter><chapter id="34"><verse id="1">Herren talte til Moses og sa:</verse><verse id="2">Tal til Israels barn og gi dem dette budet: Når dere kommer inn i Kana’ans land, så er dette det landet som skal tilfalle dere som arv - Kana’ans land så langt dets grenser når.</verse><verse id="3">På sørsiden skal landet gå fra ørkenen Sin langsmed Edom. Sørgrensen skal i øst begynne ved enden av Salthavet.</verse><verse id="4">Så skal grensen svinge sør for Akrabbim-skaret og gå fram til Sin. Den skal gå sør for Kadesj-Barnea og så gå videre til Hasar-Addar og derfra ta over til Asmon.</verse><verse id="5">Fra Asmon skal grensen svinge bort til Egypterbekken* og så gå ut i havet.</verse><verse id="6">I vest skal dere ha Storhavet og landet langsmed det til grense. Dette er grensen dere skal ha mot vest.</verse><verse id="7">Og dette er grensen dere skal ha i nord: Fra Storhavet skal dere dra grenselinjen til fjellet Hor*.</verse><verse id="8">Fra fjellet Hor skal dere trekke grensen dit hvor veien går til Hamat, og grensen skal gå ut ved Sedad.</verse><verse id="9">Så skal grensen gå videre til Sifron og ende ved Hasar-Enan. Dette er grensen dere skal ha i nord.</verse><verse id="10">Mot øst skal dere trekke dere en grenselinje som går fra Hasar-Enan til Sjefam.</verse><verse id="11">Fra Sjefam skal grensen gå ned til Ribla øst for Ajin og derfra gå videre ned til den når fjellskråningen øst for Kinnerets sjø*.</verse><verse id="12">Så skal grensen gå videre ned til Jordan og ende ved Salthavet. Dette skal være deres land og grensene som omgir det.</verse><verse id="13">Moses bød Israels barn og sa: Dette er det landet dere skal få til arv ved loddkasting, det som Herren har befalt at de ni stammer og den halve stammen skal få.</verse><verse id="14">For Rubens barns stamme med sine familier og Gads barns stamme med sine familier og den halve Manasses stamme har alt fått sin arv.</verse><verse id="15">Disse to og en halv stamme har fått sin arv på denne siden av Jordan midt imot Jeriko - mot øst, mot solens oppgang.</verse><verse id="16">Og Herren talte til Moses og sa:</verse><verse id="17">Dette er navnene på de menn som skal skifte ut landet mellom dere: Eleasar, presten, og Josva, Nuns sønn.</verse><verse id="18">Dessuten skal det være en høvding for hver stamme, som dere skal velge til å skifte ut landet.</verse><verse id="19">Dette er navnene på disse mennene: For Judas stamme Kaleb, Jefunnes sønn,</verse><verse id="20">for Simeons barns stamme Semuel, Ammihuds sønn,</verse><verse id="21">for Benjamins stamme Elidad, Kislons sønn,</verse><verse id="22">for Dans barns stamme en høvding, Bukki, Joglis sønn,</verse><verse id="23">for Josefs barn: for Manasses barns stamme en høvding, Hanniel, Efods sønn,</verse><verse id="24">og for Efra’ims barns stamme en høvding, Kemuel, Sjiftans sønn,</verse><verse id="25">for Sebulons barns stamme en høvding, Elisafan, Parnaks sønn,</verse><verse id="26">for Issakars barns stamme en høvding, Paltiel, Assans sønn,</verse><verse id="27">for Asjers barns stamme en høvding, Akihud, Sjelomis sønn,</verse><verse id="28">for Naftalis barns stamme en høvding, Pedael, Ammihuds sønn.</verse><verse id="29">Disse mennene var det som Herren satte til å skifte ut Kana’ans land mellom Israels barn.</verse></chapter><chapter id="35"><verse id="1">Herren talte til Moses på Moabs ødemarker ved Jordan, midt imot Jeriko. Og han sa:</verse><verse id="2">Byd Israels barn at de skal gi levittene byer til å bo i av den arveeiendommen de får. Dessuten skal de gi levittene jordstykker rundt omkring disse byene.</verse><verse id="3">De skal ha byene til å bo i, og jordstykkene som hører til, skal være til beite for deres kveg og for deres husdyr og for hva de ellers har av dyr.</verse><verse id="4">Beitemarkene omkring byene, som dere skal gi levittene, skal strekke seg fra bymuren tusen alen utover på alle kanter.</verse><verse id="5">Utenfor byen skal dere måle to tusen alen på østsiden og to tusen alen på sørsiden og to tusen alen på vestsiden og to tusen alen på nordsiden, og byen skal være i midten. Dette skal være de beitemarkene de har rundt disse byene.</verse><verse id="6">De byene dere skal gi levittene, skal være seks tilfluktssteder*, for at drapsmenn kan flykte dit. I tillegg til disse skal dere gi dem førtito byer.</verse><verse id="7">I alt skal dere gi levittene førtiåtte byer med beitemarkene som hører med.</verse><verse id="8">Og av de byene som dere skal gi dem av Israels barns eiendom, skal dere ta flere byer i de store stammene og færre i de mindre. Hver av stammene skal gi levittene byer ettersom de har fått land til.</verse><verse id="9">Og Herren talte til Moses og sa:</verse><verse id="10">Tal til Israels barn og si til dem: Når dere er gått over Jordan inn i Kana’ans land,</verse><verse id="11">da skal dere velge ut noen byer som kan være tilfluktssteder for dere, for at en drapsmann som av vanvare slår noen i hjel, kan flykte dit.</verse><verse id="12">Disse byene skal dere ha til tilfluktssteder for drapsmannen når han flykter fra blodhevneren, for at han ikke skal dø før han har stått til doms for menigheten.</verse><verse id="13">Og de av deres byer som dere skal gi til tilfluktssteder, skal være seks i tallet.</verse><verse id="14">Tre av byene skal dere gi på den andre siden av Jordan, og de tre andre byene skal dere gi i Kana’ans land. De skal være tilfluktssteder.</verse><verse id="15">Både for Israels barn og for de fremmede og innflytterne som bor blant dere, skal disse seks byene være tilfluktssteder, så hver den som av vanvare slår noen i hjel, kan flykte dit.</verse><verse id="16">Den som slår noen med et jernredskap så han dør, han er en drapsmann, og drapsmannen skal dø.</verse><verse id="17">Den som tar en stein i sin hånd stor nok til å drepe med og slår noen med den så han dør, han er en drapsmann, og drapsmannen skal dø.</verse><verse id="18">Eller om en har et redskap av tre i hånden, som han kan drepe folk med, og slår noen med det så han dør, da er han en drapsmann, og drapsmannen skal dø.</verse><verse id="19">Blodhevneren kan drepe drapsmannen. Når han treffer på ham, kan han drepe ham.</verse><verse id="20">Dersom en støter til noen av hat eller kaster noe på ham med vilje så han dør,</verse><verse id="21">eller av fiendskap slår ham med hånden så han dør, da skal den som slo, late livet. Han er en drapsmann. Blodhevneren kan drepe drapsmannen når han treffer på ham.</verse><verse id="22">Men dersom en støter til noen av vanvare, uten fiendskap, eller kaster en eller annen ting på ham uten å ville noe ondt,</verse><verse id="23">eller uten å se ham rammer ham med en stein stor nok til å drepe ham med, så han dør, men drapsmannen ikke er hans fiende og ikke vil ham noe ondt,</verse><verse id="24">da skal menigheten dømme mellom ham som slo og blodhevneren, etter disse lover.</verse><verse id="25">Menigheten skal verge drapsmannen mot blodhevneren og la ham vende tilbake til den tilfluktsbyen som han var flyktet til. Der skal han bli til ypperstepresten - han som er salvet med den hellige oljen - er død.</verse><verse id="26">Men dersom drapsmannen kommer utenfor grensen til den tilfluktsbyen som han har flyktet til,</verse><verse id="27">og blodhevneren treffer ham utenfor hans tilfluktsbys område og dreper drapsmannen, så har han ingen blodskyld på seg.</verse><verse id="28">For drapsmannen skal bli i sin tilfluktsby til ypperstepresten er død. Men etter yppersteprestens død kan han vende tilbake til den bygden hvor han har sin eiendom.</verse><verse id="29">Dette skal være en rettsordning for dere fra slekt til slekt, hvor dere så bor.</verse><verse id="30">Om en slår noen i hjel, skal drapsmannen lide døden etter at vitner er hørt. Men ett vitne er ikke nok til at noen dømmes til døden.</verse><verse id="31">Dere skal ikke ta imot løsepenger for en drapsmanns liv når han er skyldig til døden. Han skal dø.</verse><verse id="32">Og dere skal ikke ta imot løsepenger for en som er flyktet til en tilfluktsby, så han kan vende tilbake og slå seg ned i landet før presten er død.</verse><verse id="33">Dere skal ikke vanhellige det landet dere bor i. For blod vanhelliger landet, og landet kan ikke få soning for det blod som blir utøst der, uten ved at den som utøser blodet, må dø.</verse><verse id="34">Du skal ikke gjøre landet dere bor i urent, det landet der jeg bor midt iblant dere. For jeg er Herren, som bor midt iblant Israels barn.</verse></chapter><chapter id="36"><verse id="1">Overhodene for familiene som nedstammet fra Gilead, sønn av Manasses sønn Makir, og som tilhørte Josefs barns ætter, gikk fram for Moses og for de høvdingene som var overhoder for Israels barns familier,</verse><verse id="2">og de sa: Herren har befalt min herre å gi Israels barn landet til arv ved loddkasting, og min herre har fått befaling av Herren om å gi vår bror Selofhads arv til hans døtre.</verse><verse id="3">Men blir nå de gift med menn fra Israels barns andre stammer, så går deres arv fra våre fedres arv og legges til den stammens arv som de kommer til å tilhøre. Slik blir vår arvedel mindre.</verse><verse id="4">Og når jubelåret kommer for Israels barn, så blir deres arv lagt til den stammens arv som de kommer til å tilhøre, og deres arv går fra vår fedrestammes arv.</verse><verse id="5">Da bød Moses Israels barn etter Herrens ord og sa: Josefs barns stamme har rett i det de sier.</verse><verse id="6">Slik byr Herren om Selofhads døtre: De kan gifte seg med hvem de vil, bare de gifter seg innenfor sin fedrestammes ætt,</verse><verse id="7">for at ikke noen arv hos Israels barn skal gå over fra en stamme til en annen. Israels barn skal holde fast hver ved sin fedrestammes arv.</verse><verse id="8">Enhver datter i Israels barns stammer som får arv, skal gifte seg med en mann av sin fedrestammes ætt, for at Israels barn kan arve hver sine fedres arv,</verse><verse id="9">og for at ingen arv skal gå over fra en stamme til en annen, men Israels barns stammer holde fast hver ved sin arv.</verse><verse id="10">Selofhads døtre gjorde slik som Herren hadde befalt Moses.</verse><verse id="11">Mahla, Tirsa, Hogla, Milka og Noa, Selofhads døtre, ble gift med sine farbrødres sønner,</verse><verse id="12">de ble gift med menn av Manasses, Josefs sønns ætter, så deres arv ble hos deres fedreætts stamme.</verse><verse id="13">Dette er de bud og lover som Herren ga Israels barn ved Moses på Moabs ødemarker ved Jordan, rett imot Jeriko.</verse></chapter></book><book id="5" name="5 Mosebok" shortname="deu"><chapter id="1"><verse id="1">Dette er de ordene som Moses talte til hele Israel i ørkenen på den andre siden av Jordan. Det var i ødemarken, midt imot Suf, mellom Paran og Tofel og Laban og Haserot og Di-Sahab,</verse><verse id="2">elleve dagsreiser fra Horeb etter den veien som fører til Se’ir-fjellene, til Kadesj-Barnea.</verse><verse id="3">Det var i det førtiende året, i den ellevte måneden, den første dagen i måneden, at Moses talte til Israels barn og bar fram alt det Herren hadde befalt ham å tale til dem.</verse><verse id="4">Det var etter at han hadde slått Sihon, amorittenes konge, som bodde i Hesjbon, og etter at han ved Edre’i hadde slått Og, kongen i Basan, som bodde i Asjtarot.</verse><verse id="5">På den andre siden av Jordan, i Moabs land, begynte Moses å utlegge denne loven, og han sa:</verse><verse id="6">Herren vår Gud talte til oss ved Horeb og sa: Lenge nok har dere oppholdt dere ved dette fjellet.</verse><verse id="7">Bryt nå opp og gi dere på veien til amorittfjellene og til alle de folk som bor der omkring, i ødemarken, i fjellbygdene og i lavlandet og i sydlandet og ved havstranden - til kana’aneernes land og til Libanon, helt til den store elven, elven Frat.</verse><verse id="8">Se, jeg har gitt dere dette landet. Dra av sted og innta det landet som Herren med ed har lovt å gi deres fedre Abraham, Isak og Jakob og deres ætt etter dem!</verse><verse id="9">Den gang sa jeg til dere: Jeg makter ikke alene å bære dere.</verse><verse id="10">Herren deres Gud har gjort dere tallrike, så dere i dag er mange som stjernene på himmelen.</verse><verse id="11">Måtte bare Herren, deres fedres Gud, gjøre dere tusen ganger flere enn dere er, og velsigne dere, som han har lovt!</verse><verse id="12">Men hvordan kan jeg alene bære strevet og byrden med dere og all kranglingen deres?</verse><verse id="13">Kom med noen vise og forstandige og prøvede menn fra hver av stammene! Så vil jeg sette dem til høvdinger over dere.</verse><verse id="14">Da svarte dere meg: Det er både rett og godt det du sier.</verse><verse id="15">Så tok jeg stammehøvdingene deres, vise og prøvede menn, og satte dem til høvdinger over dere. Noen satte jeg over tusen, noen over hundre, noen over femti og noen over ti. Jeg gjorde dem til tilsynsmenn over stammene.</verse><verse id="16">Den gang bød jeg også deres dommere og sa: Hør på de sakene som deres brødre har seg imellom, og døm med rettferdighet mellom en mann og hans bror eller en fremmed som bor hos ham!</verse><verse id="17">Dere skal ikke gjøre forskjell på folk når dere dømmer. Den minste som den største skal dere høre på. Dere skal ikke være redde for noen, for dommen hører Gud til. Men om noen sak er for vanskelig for dere, skal dere føre den fram for meg. Så vil jeg høre på den.</verse><verse id="18">På samme tid bød jeg dere alt det dere skulle gjøre.</verse><verse id="19">Så brøt vi opp fra Horeb og dro gjennom hele den store og forferdelige ørkenen som dere har sett, på vei til amorittfjellene, slik som Herren vår Gud befalte oss. Og vi kom til Kadesj-Barnea.</verse><verse id="20">Da sa jeg til dere: Nå er dere kommet til amorittfjellene, som Herren vår Gud vil gi oss.</verse><verse id="21">Se, Herren din Gud har gitt dere landet. Dra opp og innta det, som Herren, dine fedres Gud, har sagt deg! Frykt ikke og vær ikke redd!</verse><verse id="22">Da kom dere til meg alle sammen og sa: La oss sende folk i forveien for oss, så de kan utspeide landet for oss og gi oss melding om veien dit opp, og om byene vi kommer til!</verse><verse id="23">Dette syntes jeg godt om, og jeg tok ut blant dere tolv menn, én mann for hver stamme.</verse><verse id="24">De dro av sted og dro opp i fjellene og kom til Esjkol-dalen. Og de utspeidet landet.</verse><verse id="25">De tok med seg noe av landets frukt ned til oss, og de ga oss melding og sa: Det landet som Herren vår Gud vil gi oss, er et godt land.</verse><verse id="26">Men dere ville ikke dra dit opp. Dere var gjenstridige mot Herrens, deres Guds ord.</verse><verse id="27">Dere knurret i teltene deres og sa: Herren hater oss! Derfor har han ført oss ut av Egypt og vil gi oss i amorittenes hånd og ødelegge oss.</verse><verse id="28">Hva er det for et land vi skal dra opp til? Våre brødre har gjort vårt hjerte motløst, for de sa: Det er et folk som er større og høyere enn vi! De har store byer med murer som når til himmelen, og der så vi også anakittenes barn.</verse><verse id="29">Da sa jeg til dere: La dere ikke skremme, og vær ikke redde for dem.</verse><verse id="30">Herren deres Gud, som går foran dere, han skal kjempe for dere, slik som dere så han gjorde det for dere i Egypt</verse><verse id="31">og siden i ørkenen. Der så du hvordan Herren din Gud bar deg, som en mann bærer sitt barn, hele den veien dere gikk, til dere kom til dette stedet.</verse><verse id="32">Likevel trodde dere ikke på Herren deres Gud,</verse><verse id="33">han som gikk foran dere på veien for å finne leirplass for dere, om natten i en ild, så dere kunne se den veien dere skulle gå, og om dagen i en sky.</verse><verse id="34">Da Herren hørte det dere sa, ble han vred og sverget:</verse><verse id="35">Sannelig, ikke noen av disse menn, av denne onde slekt, skal se det gode landet jeg har sverget å ville gi deres fedre -</verse><verse id="36">ingen uten Kaleb, Jefunnes sønn. Han skal få se det. Til ham og hans barn vil jeg gi det landet han har trådt på med sin fot, for han har trofast fulgt Herren.</verse><verse id="37">Også meg ble Herren vred på for deres skyld. Og han sa: Heller ikke du skal komme dit inn.</verse><verse id="38">Josva, Nuns sønn, som går deg til hånde, han skal komme dit inn. Sett mot i ham, for han skal skifte landet ut til arv blant Israel.</verse><verse id="39">Og deres barn, som dere sa ville bli til krigsbytte, deres sønner, som ennå ikke kan skille godt fra ondt, de skal komme dit inn. Dem vil jeg gi det, de skal ta det i eie.</verse><verse id="40">Men snu nå og dra ut i ørkenen, på veien til Rødehavet!</verse><verse id="41">Da svarte dere meg og sa til meg: Vi har syndet mot Herren! Nå vil vi dra opp og kjempe, slik som Herren vår Gud har befalt oss. Og dere bandt våpnene på dere hver og en, og dere mente det var en lett sak å dra opp i fjellandet.</verse><verse id="42">Da sa Herren til meg: Si til dem: Dere skal ikke dra opp, og dere skal ikke kjempe, for jeg er ikke med dere. Dere kommer bare til å bli slått av fiendene.</verse><verse id="43">Og jeg talte til dere, men dere hørte ikke på meg. Dere var gjenstridige mot Herrens ord, og dere var så overmodige at dere dro opp i fjellene.</verse><verse id="44">Men amorittene, som bodde der i fjellene, dro ut mot dere, og de forfulgte dere som en bisverm. De slo dere sønder og sammen i Se’ir og drev dere like til Horma.</verse><verse id="45">Da vendte dere tilbake og gråt for Herrens åsyn. Men Herren hørte ikke på klagene og vendte ikke sitt øre til dere.</verse><verse id="46">Derfor måtte dere bli i Kadesj i så lang tid, hele den tiden dere var der.</verse></chapter><chapter id="2"><verse id="1">Så snudde vi om og dro til ørkenen på veien til Rødehavet, slik som Herren hadde talt til meg. I lang tid dro vi omkring i Se’ir-fjellene.</verse><verse id="2">Da sa Herren til meg:</verse><verse id="3">Lenge nok har dere dratt omkring disse fjellene. Vend dere nå mot nord!</verse><verse id="4">Og tal til folket og by dem: Dere drar nå fram gjennom det landet som tilhører deres brødre Esaus barn, som bor i Se’ir. De blir redde for dere, men dere skal ta dere vel i akt,</verse><verse id="5">så dere ikke gir dere i strid med dem. Jeg vil ikke gi dere så mye som en fotsbredd av deres land, for jeg har gitt Esau Se’ir-fjellene til eiendom.</verse><verse id="6">Mat skal dere kjøpe av dem for penger, så dere har noe å ete. Og vann skal dere også kjøpe av dem for penger, så dere kan drikke.</verse><verse id="7">For Herren din Gud har velsignet deg i alle dine henders gjerninger. Han har båret omsorg for deg på din vandring gjennom denne store ørkenen. I førti år har Herren din Gud nå vært med deg. Du har ikke manglet noe.</verse><verse id="8">Så dro vi videre, bort fra våre brødre Esaus barn, som bor i Se’ir. Vi tok av fra veien som går fra Eilat og Esjon-Geber gjennom ødemarken, og vendte oss til en annen kant og dro fram på veien til Moabs ørken.</verse><verse id="9">Da sa Herren til meg: Du må ikke angripe moabittene og ikke gi deg i strid med dem. Jeg vil ikke gi deg noe av deres land til eiendom, for jeg har gitt Lots barn Ar til eiendom.</verse><verse id="10">Før i tiden bodde emittene der, et stort og tallrikt folk og like høye av vekst som anakittene.</verse><verse id="11">Også de blir regnet for refa’itter likesom anakittene, og moabittene kaller dem emitter.</verse><verse id="12">Og i Se’ir bodde før i tiden horittene, men Esaus barn drev dem bort og utryddet dem og bosatte seg i deres sted, slik som Israel nå har gjort med sitt land, det som Herren har gitt dem til eiendom.</verse><verse id="13">Bryt opp nå, og gå over Sered-bekken! Så gikk vi over Sered-bekken.</verse><verse id="14">I trettiåtte år var vi på vandring fra Kadesj-Barnea, til vi gikk over Sered-bekken. Da var hele den slekt - alle våpenføre menn - utdødd av leiren, slik Herren hadde sverget at det skulle gå dem.</verse><verse id="15">Og Herrens hånd var mot dem, så han utryddet dem av leiren til det var ute med dem.</verse><verse id="16">Da alle våpenføre menn var utdødd av folket,</verse><verse id="17">talte Herren til meg og sa:</verse><verse id="18">Nå drar du over Moabs landemerker, gjennom Ar,</verse><verse id="19">og du kommer nær Ammons barns land. Men du må ikke angripe dem eller gi deg i strid med dem. Jeg vil ikke gi deg noe av Ammons barns land til eiendom, for jeg har gitt Lots barn det til eiendom.</verse><verse id="20">Også dette landet blir regnet for et refa’ittland. Før i tiden bodde refa’itter der, ammonittene kaller dem samsummitter.</verse><verse id="21">De var et stort og tallrikt folk og like høye av vekst som anakittene. Men Herren utryddet dem for Ammons barn, så de drev dem bort og bosatte seg der i deres sted.</verse><verse id="22">Det samme gjorde han for Esaus barn, som bor i Se’ir. For dem utryddet han horittene, så de drev dem bort og bosatte seg der i deres sted. Der har de bodd til denne dag.</verse><verse id="23">På samme måte gikk det med avittene, som bodde i landsbyene like til Gasa. De ble ødelagt av kaftorerne, som kom fra Kaftor og bosatte seg der i deres land.</verse><verse id="24">Bryt opp, dra videre, og gå over Arnon-elven! Se, jeg har begynt å gi amoritten Sihon, kongen i Hesjbon, og hans land i din hånd. Gå nå i gang med å innta det, og gå til kamp mot ham!</verse><verse id="25">Fra denne dag vil jeg la redsel for deg og frykt for deg komme over alle folk under himmelen. Alle som får høre om deg, skal skjelve og beve for deg.</verse><verse id="26">Fra ørkenen Kedemot sendte jeg bud til Sihon, kongen i Hesjbon, med ord om fred. Jeg sa:</verse><verse id="27">La meg få dra gjennom ditt land! Jeg skal holde meg på veien, jeg vil ikke vike av, verken til høyre eller til venstre.</verse><verse id="28">Mat kan du selge meg for penger, så jeg har noe å ete, og vann kan du også gi meg for penger, så jeg kan drikke. La meg bare få dra igjennom til fots,</verse><verse id="29">slik som de Esaus barn, som bor i Se’ir, og de moabittene, som bor i Ar, ga meg lov til å gjøre - så jeg kan gå over Jordan til det landet som Herren vår Gud gir oss.</verse><verse id="30">Men Sihon, kongen i Hesjbon, ville ikke la oss dra gjennom sitt land. For Herren din Gud hadde forherdet hans ånd og gjort hans hjerte hardt for å gi ham i din hånd, som en kan se i dag.</verse><verse id="31">Og Herren sa til meg: Se, jeg har begynt å overgi Sihon og hans land til deg. Gå nå du i gang med å innta det, så landet blir ditt.</verse><verse id="32">Og Sihon og hele hans folk dro ut mot oss til strid, til Jahas.</verse><verse id="33">Og Herren vår Gud ga ham i vår vold, vi slo ham og hans sønner og alt hans folk i hjel.</verse><verse id="34">Vi inntok den gang alle hans byer og slo hver by med bann, menn og kvinner og barn. Vi lot ikke noen bli tilbake eller slippe unna.</verse><verse id="35">Bare feet tok vi til bytte i tillegg til hærfanget fra byene som vi inntok.</verse><verse id="36">Fra Aroer, som ligger ved bredden av Arnon-elven, og fra byen i dalen like til Gilead var det ikke en by hvor murene var for høye for oss. Herren vår Gud overga dem alle til oss.</verse><verse id="37">Men Ammons barns land kom du ikke nær, verken landet langsmed Jabbok-elven eller byene i fjellene eller noe annet som Herren vår Gud hadde forbudt oss å ta.</verse></chapter><chapter id="3"><verse id="1">Så tok vi en annen retning og dro oppover veien til Basan. Da dro Og, kongen i Basan, og hele hans folk ut for å kjempe mot oss ved Edre’i.</verse><verse id="2">Og Herren sa til meg: Frykt ikke for ham! For jeg har gitt ham og hele hans folk og hans land i din hånd. Du skal gjøre med ham som du gjorde med Sihon, amorittenes konge, som bodde i Hesjbon.</verse><verse id="3">Så ga Herren vår Gud også Og, kongen i Basan, og hele hans folk i vår hånd. Vi slo ham så vi ikke lot noen bli tilbake eller slippe unna.</verse><verse id="4">Og vi inntok den gang alle hans byer. Det var ikke en by uten at vi tok den fra dem, seksti byer, hele Argob-landet, Ogs rike i Basan.</verse><verse id="5">Alle disse var befestede byer med høye murer, dobbelte porter og bommer. I tillegg tok vi en stor mengde landsbyer.</verse><verse id="6">Og vi slo dem med bann, slik vi hadde gjort med Sihon, kongen i Hesjbon. Hver by slo vi med bann, menn og kvinner og barn.</verse><verse id="7">Men alt feet og hærfanget fra byene tok vi til bytte.</verse><verse id="8">Slik tok vi den gang landet fra begge amorittkongene på denne siden* av Jordan, fra Arnon-elven like til fjellet Hermon -</verse><verse id="9">sidonierne kaller Hermon for Sirjon, og amorittene kaller det Senir.</verse><verse id="10">Vi inntok alle byene på sletten og hele Gilead og hele Basan like til byene Salka og Edre’i i Ogs rike i Basan.</verse><verse id="11">Og, kongen i Basan, var den siste som var tilbake av refa’ittene. Som alle vet, står hans seng i ammonittbyen Rabba. Den er av jern, og den er ni alen lang og fire alen bred, en alen regnet etter lengden av en manns underarm.</verse><verse id="12">Dette landet inntok vi den gang. Bygdene fra Aroer, som ligger ved Arnon-elven, og halvdelen av Gilead-fjellene med byene der ga jeg til rubenittene og gadittene.</verse><verse id="13">Resten av Gilead og hele Basan, Ogs rike, ga jeg til den halve Manasses stamme - hele Argob-landet, hele Basan, det er det som kalles refa’ittenes land.</verse><verse id="14">Ja’ir, Manasses sønn, inntok hele Argob-landet like til gesurittenes og ma’akatittenes grenser. Og dette landet, Basanlandet, kalte han etter sitt eget navn Ja’irs teltbyer. Så har det hett til denne dag.</verse><verse id="15">Til Makir ga jeg Gilead.</verse><verse id="16">Til rubenittene og gadittene ga jeg landet fra Gilead til Arnon-elven, til midt i elven, og landet langsmed den, til Jabbok-elven, Ammons barns grense,</verse><verse id="17">og ødemarken og Jordan og landet langsmed den, fra Kinnerets sjø til Ødemarkshavet, Salthavet, nedenfor Pisga-liene, mot øst.</verse><verse id="18">Den gang bød jeg dere og sa: Herren deres Gud har gitt dere dette landet så dere kan ta det til eie. Alle krigsdyktige menn blant dere skal nå med våpen i hånd dra fram foran deres brødre, Israels barn.</verse><verse id="19">Bare deres koner og barn og deres fe - jeg vet at dere har mye kveg - skal bli igjen i de byene jeg har gitt dere,</verse><verse id="20">inntil Herren lar deres brødre komme til ro likesom dere, og de har tatt det landet i eie som Herren deres Gud gir dem på den andre siden av Jordan. Da kan dere vende tilbake, hver til den eiendom jeg har gitt dere.</verse><verse id="21">På samme tid bød jeg Josva og sa: Du har med egne øyne sett alt det Herren deres Gud har gjort med disse to kongene. Slik vil Herren gjøre med alle de rikene du er på vei til.</verse><verse id="22">Dere skal ikke være redde for dem, for Herren deres Gud vil selv kjempe for dere.</verse><verse id="23">Jeg bønnfalt den gang Herren og sa:</verse><verse id="24">Herre Herre! Du har begynt å la din tjener se din storhet og din sterke hånd. For hvor er det en gud i himmelen og på jorden som kan gjøre slike gjerninger og storverk som du?</verse><verse id="25">La meg nå få dra over og se det gode landet på den andre siden av Jordan, dette gode fjellandet og Libanon!</verse><verse id="26">Men Herren var vred på meg for deres skyld. Han hørte ikke på meg, men sa til meg: La det nå være nok! Tal ikke mer til meg om dette.</verse><verse id="27">Gå opp på Pisgas topp og løft dine øyne mot vest og mot nord og mot sør og mot øst, og se vidt omkring deg! For over Jordan her skal du ikke komme.</verse><verse id="28">Og gi Josva befaling og gjør ham frimodig og sterk! For han skal føre dette folket over. Han skal gi dem til arv det landet du skal få se.</verse><verse id="29">Så ble vi da i dalen rett imot Bet-Peor.</verse></chapter><chapter id="4"><verse id="1">Så hør nå, Israel, de lover og de bud som jeg lærer dere å holde, for at dere må leve og gå inn i det landet som Herren, deres fedres Gud, gir dere, og ta det i eie.</verse><verse id="2">Dere skal ikke legge noe til det ordet jeg byr dere, og dere skal ikke trekke noe fra, men dere skal holde Herrens, deres Guds bud, som jeg gir dere.</verse><verse id="3">Dere har med egne øyne sett hva Herren gjorde ved Ba’al-Peor. For Herren din Gud utryddet hver mann blant dere som holdt seg til Ba’al-Peor.</verse><verse id="4">Men dere som holdt fast ved Herren deres Gud, dere lever alle den dag i dag.</verse><verse id="5">Se, jeg har lært dere lover og bud, slik som Herren min Gud bød meg, for at dere skal gjøre etter dem i det landet dere drar inn i og skal ta i eie.</verse><verse id="6">Så skal dere da ta vare på dem og holde dem, da vil andre folkeslag se for en visdom og forstand dere har. For når de får høre om alle disse lovene, vil de si: Sannelig, et vist og forstandig folk er dette store folket.</verse><verse id="7">For hvor finnes det et folk, om det er aldri så stort, som har guder som er så nær dem som Herren vår Gud er nær oss, hver gang vi kaller på ham?</verse><verse id="8">Og hvor finnes det et folk, om det er aldri så stort, som har så rettferdige lover og bud som hele denne lov jeg legger fram for dere i dag?</verse><verse id="9">Vokt deg bare og ta deg vel i akt så du ikke glemmer det dine øyne har sett. La det ikke gå deg av minne alle ditt livs dager, men gjør det kjent for dine barn og barnebarn,</verse><verse id="10">det som skjedde den dagen da du sto for Herrens, din Guds åsyn ved Horeb, da Herren sa til meg: Kall folket sammen for meg, for at jeg kan la dem høre mine ord, så de kan lære å frykte meg alle de dager de lever på jorden, og også lære sine barn dem.</verse><verse id="11">Da kom dere nær til og sto nedenfor fjellet, mens fjellet sto i lys lue like til himmelen. Der var mørke og skyer og skodde.</verse><verse id="12">Og Herren talte til dere midt ut av ilden. Dere hørte lyden av ordene, men noen skikkelse så dere ikke. Dere hørte bare en røst.</verse><verse id="13">Og han forkynte dere sin pakt, som han bød dere å holde, de ti ord. Han skrev dem på to steintavler.</verse><verse id="14">På samme tid bød Herren meg å lære dere lover og bud, som dere skal leve etter i det landet dere drar over til og skal ta i eie.</verse><verse id="15">Så ta dere nå vel i vare, så sant dere har deres liv kjært. Dere så ingen skikkelse den dagen Herren talte til dere på Horeb midt ut av ilden.</verse><verse id="16">Derfor må dere ikke handle så ille at dere lager noe utskåret bilde, noe slags avgudsbilde, i skikkelse av mann eller kvinne</verse><verse id="17">eller av noe firføtt dyr på jorden eller av noen vinget fugl som flyr under himmelen,</verse><verse id="18">eller av noe dyr som kryper på jorden, eller av noen fisk i vannet nedenfor jorden.</verse><verse id="19">Når du løfter dine øyne opp til himmelen og ser solen og månen og stjernene, hele himmelens hær, må du ikke la deg forføre, så du begynner å tilbe dem og dyrke dem. Det har Herren din Gud overlatt til alle folkene under himmelen.</verse><verse id="20">Men dere har Herren tatt og ført ut av jernovnen, av Egypt, for at dere skal være hans eiendomsfolk, slik som dere er i dag.</verse><verse id="21">Herren ble vred på meg for deres skyld og sverget at jeg ikke skulle få gå over Jordan og ikke komme inn i det gode landet som Herren din Gud gir deg til arv.</verse><verse id="22">Jeg må dø her i dette landet, jeg kommer ikke over Jordan. Men dere skal gå over Jordan og ta dette gode landet i eie.</verse><verse id="23">Ta dere da i vare så dere ikke glemmer Herrens, deres Guds pakt, som han har gjort med dere. Gjør dere ikke noe utskåret bilde av noe slag. For det har Herren din Gud forbudt deg.</verse><verse id="24">For Herren din Gud er en fortærende ild, en nidkjær Gud.</verse><verse id="25">Når du får barn og barnebarn, og dere blir gamle i landet, og dere handler så ille at dere lager et utskåret bilde av noe slag, og dermed gjør det som er ondt i Herrens, deres Guds øyne og egger ham til vrede,</verse><verse id="26">så tar jeg i dag himmelen og jorden til vitne mot dere at dere for visst snart skal utryddes av det landet som dere nå drar inn i over Jordan og skal ta i eie. Dere skal ikke leve mange dager der, men bli helt ødelagt.</verse><verse id="27">Herren skal spre dere blant folkene, så bare en liten flokk av dere blir tilbake blant de hedningefolkene Herren fører dere bort til.</verse><verse id="28">Der skal dere dyrke guder som er gjort av menneskehender, stokk og stein, som ikke ser og ikke hører og ikke eter og ikke lukter.</verse><verse id="29">Der skal dere søke Herren din Gud, og du skal finne ham når du søker ham av hele ditt hjerte og av hele din sjel.</verse><verse id="30">Når du er i trengsel, og alle disse tingene kommer over deg, i de siste dager, da skal du omvende deg til Herren din Gud og høre på hans røst.</verse><verse id="31">For Herren din Gud er en barmhjertig Gud. Han skal ikke slippe deg og ikke la deg gå til grunne. Han skal ikke glemme pakten med dine fedre som han stadfestet med ed.</verse><verse id="32">For spør bare om de svunne dager, som var før din tid, like fra den dagen da Gud skapte menneskene på jorden. Og spør fra den ene ende av himmelen til den andre om det er hendt eller hørt noe som er så stort som dette?</verse><verse id="33">Har noe folk hørt Guds røst tale midt ut av ilden, slik som du har gjort, og er enda blitt i live?</verse><verse id="34">Har Gud prøvd på å komme og ta seg et folk midt ut av et annet folk ved prøvelser, ved tegn og undergjerninger og ved krig og med sterk hånd og utrakt arm og store, forferdelige gjerninger, slik som du med egne øyne har sett Herren deres Gud gjorde med dere i Egypt?</verse><verse id="35">Du har fått se alt dette, for at du skal vite at Herren er Gud, han og ingen annen.</verse><verse id="36">Fra himmelen har han latt deg høre sin røst for å lære deg, og på jorden har han latt deg se sin store ild, og hans ord har du hørt midt ut av ilden.</verse><verse id="37">Fordi han elsket dine fedre og utvalgte deres etterkommere, førte han deg selv med sin store kraft ut av Egypt,</verse><verse id="38">for å drive ut for deg større og sterkere folk enn du er, og føre deg inn og gi deg deres land til arv, slik som det er i dag.</verse><verse id="39">Så skal du da i dag vite og ta deg det til hjertet at Herren han er Gud, både i himmelen der oppe og på jorden her nede, han og ingen annen.</verse><verse id="40">Du skal ta vare på hans lover og hans bud, som jeg gir deg i dag, for at det kan gå deg vel, og dine barn etter deg, og for at du kan leve mange dager i det landet Herren din Gud gir deg til evig eie.</verse><verse id="41">På den tiden skilte Moses ut tre byer på den andre siden av Jordan, på østsiden,</verse><verse id="42">for at en drapsmann som hadde slått sin neste i hjel av vanvare og uten før å ha båret hat til ham, kunne flykte dit - til en av disse byene - og redde livet.</verse><verse id="43">Det var Beser i ørkenen på sletten for Rubens stamme, og Ramot i Gilead for Gads stamme, og Golan i Basan for Manasses stamme.</verse><verse id="44">Dette er den lov som Moses la fram for Israels barn.</verse><verse id="45">Dette er de vitnesbyrd og forskrifter og bud som Moses forkynte for Israels barn etter at de var gått ut av Egypt.</verse><verse id="46">Det skjedde på den andre siden av Jordan i dalen rett imot Bet-Peor, i det landet som hadde tilhørt amorittenes konge Sihon, han som bodde i Hesjbon, han som Moses og Israels barn slo da de var gått ut av Egypt.</verse><verse id="47">Da inntok de både hans land og Basan-kongen Ogs land, begge amorittkongenes land på den andre siden av Jordan, på østsiden.</verse><verse id="48">De tok landet fra Aroer, som ligger ved bredden av Arnon-elven, til fjellet Sirjon, det er Hermon,</verse><verse id="49">og hele ødemarken på den andre siden av Jordan, på østsiden, like til Ødemarkshavet nedenfor Pisga-liene.</verse></chapter><chapter id="5"><verse id="1">Moses kalte hele Israel sammen og sa til dem: Hør, Israel, de lover og de bud som jeg taler for deres ører i dag. Lær dem og ta vare på dem så dere holder dem!</verse><verse id="2">Herren vår Gud gjorde en pakt med oss på Horeb.</verse><verse id="3">Ikke med våre fedre gjorde Herren denne pakten, men med oss, vi som er her, alle vi som er i live i dag.</verse><verse id="4">Ansikt til ansikt talte Herren med dere på fjellet midt ut av ilden.</verse><verse id="5">Jeg sto den gang mellom Herren og dere for å kunngjøre dere Herrens ord, for dere var redde for ilden og gikk ikke opp på fjellet. Og han sa:</verse><verse id="6">Jeg er Herren din Gud, som førte deg ut av landet Egypt, av trellehuset.</verse><verse id="7">Du skal ikke ha andre guder enn meg.</verse><verse id="8">Du skal ikke gjøre deg noe utskåret bilde, noen avbildning av det som er oppe i himmelen, eller av det som er nede på jorden, eller av det som er i vannet nedenfor jorden.</verse><verse id="9">Du skal ikke tilbe dem og ikke tjene dem. For jeg, Herren din Gud, er en nidkjær Gud, som hjemsøker fedres misgjerning på barn, på dem i tredje og på dem i fjerde ledd, på dem som hater meg,</verse><verse id="10">og som gjør miskunn gjennom tusen ledd, mot dem som elsker meg og holder mine bud.</verse><verse id="11">Du skal ikke misbruke Herrens, din Guds navn, for Herren vil ikke holde den uskyldig som misbruker hans navn.</verse><verse id="12">Ta hviledagen i akt så du holder den hellig, slik som Herren din Gud har befalt deg.</verse><verse id="13">Seks dager skal du arbeide og gjøre all din gjerning.</verse><verse id="14">Men den sjuende dagen er sabbat for Herren din Gud. Da skal du ikke gjøre noe arbeid, verken du eller din sønn eller din datter eller din trell eller din trellkvinne eller din okse eller ditt esel eller noen av dine dyr eller den fremmede som er hos deg innenfor dine porter, for at også din trell og din trellkvinne skal få hvile, som du selv.</verse><verse id="15">For du skal huske at du selv var trell i landet Egypt, og at Herren din Gud førte deg ut derfra med sterk hånd og utrakt arm. Derfor har Herren din Gud befalt deg å holde sabbatsdagen.</verse><verse id="16">Hedre din far og din mor, slik som Herren din Gud har befalt deg, så dine dager må bli mange, og det må gå deg vel i det landet Herren din Gud gir deg.</verse><verse id="17">Du skal ikke slå i hjel.</verse><verse id="18">Du skal ikke bryte ekteskapet.</verse><verse id="19">Du skal ikke stjele.</verse><verse id="20">Du skal ikke si falskt vitnesbyrd mot din neste.</verse><verse id="21">Du skal ikke begjære din nestes hustru. Og du skal ikke begjære din nestes hus, hans jord eller hans tjener eller hans tjenestepike, hans okse eller hans esel eller noe som hører din neste til.</verse><verse id="22">Disse ordene talte Herren på fjellet med høy røst til dere alle, hele menigheten, midt ut av ilden, skyen og mørket, og han la ikke noe til. Han skrev dem på to steintavler og ga meg dem.</verse><verse id="23">Men da dere hørte røsten midt ut av mørket, mens fjellet sto i lys lue, da kom dere til meg, alle overhodene for deres stammer og deres eldste.</verse><verse id="24">Og dere sa: Se, Herren vår Gud har latt oss se sin herlighet og sin storhet. Vi har hørt hans røst midt ut av ilden. På denne dag har vi sett at Gud kan tale med et menneske, og mennesket likevel bli i live.</verse><verse id="25">Hvorfor skal da vi dø? For denne store ild vil fortære oss. Dersom vi enda lenger skal høre Herrens, vår Guds røst, må vi dø.</verse><verse id="26">For hvem er det på hele jorden som har hørt den levende Guds røst tale midt ut av ilden som vi, og enda er blitt i live?</verse><verse id="27">Gå du nær til og hør alt det Herren vår Gud sier, så du kan tale til oss alt det Herren vår Gud taler til deg. Vi vil høre på det og gjøre etter det.</verse><verse id="28">Herren hørte deres ord da dere talte til meg, og Herren sa til meg: Jeg har hørt de ordene som dette folket har talt til deg. De har talt vel i alt de har sagt.</verse><verse id="29">Måtte de bare alle dager ha det samme hjertelag til å frykte meg og ta vare på alle mine bud, så det kan gå dem og deres barn vel til evig tid!</verse><verse id="30">Gå og si til dem: Vend tilbake til teltene!</verse><verse id="31">Men du skal stå her hos meg, så vil jeg kunngjøre deg alle de bud og lover og forskrifter som du skal lære dem, og som de skal leve etter i det landet jeg gir dem til eie.</verse><verse id="32">Så akt nå på det som Herren deres Gud har befalt dere, og gjør etter det! Dere skal ikke vike av, verken til høyre eller til venstre.</verse><verse id="33">Hele den veien Herren deres Gud har befalt dere å følge, skal dere gå. Da skal dere få leve, det skal gå dere vel, og deres dager skal bli mange i det landet dere skal ta i eie.</verse></chapter><chapter id="6"><verse id="1">Dette er de bud, de lover og de forskrifter som Herren deres Gud har befalt meg å lære dere, og som dere skal leve etter i det landet dere drar over til og skal ta i eie.</verse><verse id="2">Slik skal du frykte Herren din Gud og ta vare på alle hans lover og bud, som jeg byr deg, både du og din sønn og din sønnesønn, alle ditt livs dager, for at dine dager må bli mange.</verse><verse id="3">Så hør, Israel, og akt vel på å holde dem, så det må gå deg vel, og dere må øke og bli tallrike, slik som Herren, dine fedres Gud, har lovt deg - i et land som flyter med melk og honning.</verse><verse id="4">Hør, Israel! Herren er vår Gud, Herren er én.</verse><verse id="5">Og du skal elske Herren din Gud av hele ditt hjerte og av hele din sjel og av all din makt.</verse><verse id="6">Disse ordene som jeg byr deg i dag, skal du gjemme i ditt hjerte.</verse><verse id="7">Og du skal innprente dem i dine barn. Du skal tale om dem når du sitter i ditt hus, når du går på veien, når du legger deg, og når du står opp.</verse><verse id="8">Du skal binde dem som et tegn på din hånd, de skal være som en minneseddel på din panne.</verse><verse id="9">Du skal skrive dem på dørstolpene i ditt hus og på dine porter.</verse><verse id="10">Når Herren din Gud fører deg inn i det landet han med ed har lovt å gi dine fedre Abraham, Isak og Jakob - store og gode byer som du ikke har bygd,</verse><verse id="11">hus fulle av gode ting som du ikke har samlet, utgravde brønner som du ikke har gravd, vingårder og oljetrær som du ikke har plantet - når du eter og blir mett,</verse><verse id="12">da ta deg i vare at du ikke glemmer Herren, som førte deg ut av landet Egypt, av trellehuset!</verse><verse id="13">Herren din Gud skal du frykte, og ham skal du tjene. Ved hans navn skal du sverge.</verse><verse id="14">Dere skal ikke følge andre guder, av de folks guder som bor rundt omkring dere -</verse><verse id="15">for en nidkjær Gud er Herren din Gud, som er midt iblant dere - for at ikke Herrens, din Guds vrede skal opptennes mot deg, og han skal utrydde deg av jorden.</verse><verse id="16">Dere må ikke friste Herren deres Gud, slik som dere fristet ham i Massa.</verse><verse id="17">Dere skal ta vare på Herrens, deres Guds bud og hans vitnesbyrd og hans forskrifter, som han har gitt deg.</verse><verse id="18">Du skal gjøre det som er rett og godt i Herrens øyne, for at det må gå deg vel, og du må komme inn i det gode landet som Herren med ed har lovt dine fedre, og ta det i eie.</verse><verse id="19">Han skal drive ut alle dine fiender for deg, slik som Herren har sagt.</verse><verse id="20">Når din sønn i fremtiden spør deg og sier: Hva er meningen med de vitnesbyrd og de forskrifter og bud som Herren vår Gud har gitt dere?</verse><verse id="21">- skal du si til ham: Vi var treller hos farao i Egypt. Men Herren førte oss ut av Egypt med sterk hånd.</verse><verse id="22">Herren gjorde store og ødeleggende tegn og under på egypterne, på farao og på hele hans hus for våre øyne.</verse><verse id="23">Men oss førte han ut derfra for å føre oss inn i, og gi oss det landet han med ed hadde lovt våre fedre.</verse><verse id="24">Herren bød oss å holde alle disse lover, og frykte Herren vår Gud, så han kunne holde oss i live, og det kunne gå oss vel alle dager, slik det er gått til denne dag.</verse><verse id="25">Det skal tjene oss til rettferdighet, når vi akter vel på å holde alle disse budene for Herrens, vår Guds åsyn, slik han bød oss.</verse></chapter><chapter id="7"><verse id="1">Når Herren din Gud har ført deg inn i det landet som du nå drar inn i og skal ta i eie, driver han ut mange folkeslag for deg: hetittene og girgasittene og amorittene og kana’aneerne og ferisittene og hevittene og jebusittene, sju folk, som er større og sterkere enn du.</verse><verse id="2">Når Herren din Gud gir dem i din vold, så du vinner over dem, skal du slå dem med bann. Du skal ikke gjøre pakt med dem og ikke vise dem nåde.</verse><verse id="3">Du skal ikke bli svoger til noen av dem. Du skal ikke gi dine døtre til hans sønner og ikke ta hans døtre til hustruer for dine sønner.</verse><verse id="4">For de vil få dine sønner til å vike av fra meg, så de dyrker andre guder. Da vil Herrens vrede bli opptent mot dere, og han vil snart gjøre ende på deg.</verse><verse id="5">Men slik skal du gjøre med dem: Deres altere skal dere bryte ned, deres billedstøtter skal dere knuse, deres Astarte-bilder skal dere hogge i stykker, og deres utskårne bilder skal dere brenne opp med ild.</verse><verse id="6">For et hellig folk er du for Herren din Gud. Deg har Herren din Gud utvalgt av alle folk på jorden til å være hans eiendomsfolk.</verse><verse id="7">Ikke fordi dere var større enn alle andre folk, fant Herren behag i dere, så han utvalgte dere. For dere er det minste av alle folkene.</verse><verse id="8">Men fordi Herren elsket dere, og fordi han ville holde den eden han hadde sverget deres fedre, derfor førte Herren dere ut med sterk hånd og fridde deg ut av trellehuset, fra faraos, egypterkongens hånd.</verse><verse id="9">Så skal du vite at Herren din Gud, han er Gud, den trofaste Gud, som holder sin pakt og bevarer sin miskunn gjennom tusen ledd, mot dem som elsker ham og holder hans bud.</verse><verse id="10">Men han gjengjelder dem som hater ham, og det gjør han åpenlyst, så han lar dem omkomme. Han er ikke sen når det gjelder den som hater ham. Like opp i hans øyne gjengjelder han ham.</verse><verse id="11">Så ta da vare på de bud og de lover og de forskrifter som jeg i dag befaler deg å holde.</verse><verse id="12">Når dere nå hører disse budene og tar vare på dem og holder dem, da skal Herren din Gud holde fast ved den pakten og den miskunn han har lovt dine fedre med ed.</verse><verse id="13">Han skal elske deg og velsigne deg og øke din ætt. Og han skal velsigne ditt livs frukt og ditt lands frukt, ditt korn og din most og din olje, kalvene av ditt storfe og lammene av ditt småfe, i det landet han med ed har lovt dine fedre å gi deg.</verse><verse id="14">Velsignet skal du være fremfor alle andre folk. Det skal ingen ufruktbar være blant dine menn eller dine kvinner, og heller ikke blant dine husdyr.</verse><verse id="15">Herren skal holde all sykdom borte fra deg, og ingen av Egypts onde sykdommer som du lærte å kjenne, skal han legge på deg. Men han skal legge dem på alle dem som hater deg.</verse><verse id="16">Alle de folk som Herren din Gud gir i din hånd, skal du gjøre ende på. Du skal ikke spare dem. Og du skal ikke dyrke deres guder, for det vil bli en snare for deg.</verse><verse id="17">Men om du tenker som så: Disse folkene er større enn jeg, hvordan skal jeg makte å drive dem ut?</verse><verse id="18">- da skal du ikke være redd for dem. Husk hva Herren din Gud gjorde med farao og med alle egypterne,</verse><verse id="19">de store plagene som du så for dine øyne, de tegn og under du så da Herren din Gud førte deg ut med sterk hånd og utrakt arm. Det samme skal Herren din Gud gjøre med alle de folkene som du er redd for.</verse><verse id="20">Herren din Gud skal endog sende vepser mot dem, til alle de er omkommet som er blitt tilbake og har gjemt seg for deg.</verse><verse id="21">Du skal ikke være redd for dem. For Herren din Gud er i din midte, en stor og forferdelig Gud.</verse><verse id="22">Herren din Gud vil litt etter litt drive disse folkene ut for deg. Du skal ikke makte å gjøre ende på dem på kort tid, for da kom villdyrene til å bli for mange for deg.</verse><verse id="23">Herren din Gud skal overgi dem til deg og slå dem med stor forvirring, til de er ødelagt.</verse><verse id="24">Han skal gi deres konger i din hånd, og du skal tilintetgjøre deres navn under himmelen. Ingen skal kunne stå seg mot deg, til du har utryddet dem.</verse><verse id="25">Deres guders utskårne bilder skal dere brenne opp med ild. Du skal ikke ha lyst til sølvet eller gullet som er på dem, eller ta det til deg, for at det ikke skal bli til en snare for deg. For det er en vemmelse for Herren din Gud.</verse><verse id="26">Du skal ikke la noe motbydelig komme inn i ditt hus, så du blir slått med bann sammen med det. Du skal avsky det og akte det for noe vemmelig, for det er slått med bann.</verse></chapter><chapter id="8"><verse id="1">Alle de bud jeg gir deg i dag, skal dere akte vel på å holde, så dere må leve og bli tallrike. Da skal dere komme inn i det landet Herren med ed har lovt deres fedre, og ta det i eie.</verse><verse id="2">Kom i hu hele den veien Herren din Gud har ført deg i disse førti år i ørkenen, for å ydmyke deg og prøve deg og for å kjenne hva som var i ditt hjerte, om du ville holde hans bud eller ikke.</verse><verse id="3">Han ydmyket deg og lot deg hungre. Han ga deg manna å ete, en mat som verken du eller dine fedre kjente, fordi han ville la deg vite at mennesket ikke lever av brød alene, men at mennesket lever av hvert ord som går ut av Herrens munn.</verse><verse id="4">Dine klær ble ikke utslitt, og din fot ble ikke hoven i disse førti år.</verse><verse id="5">Så forstå da i ditt hjerte at likesom en mann opptukter sin sønn, slik opptuktet Herren din Gud deg.</verse><verse id="6">Og hold Herrens, din Guds bud, så du vandrer på hans veier og frykter ham!</verse><verse id="7">Når Herren din Gud fører deg inn i et godt land, et land med rennende bekker, med kilder og dype vann, som veller fram i dalene og på fjellene,</verse><verse id="8">et land med hvete og bygg og vintrær og fikentrær og granatepletrær, et land med oljetrær og honning,</verse><verse id="9">et land hvor du ikke skal ete ditt brød i armod, hvor du ikke skal mangle noe, et land hvor steinene er jern, og hvor du kan hogge ut kobber av fjellene,</verse><verse id="10">og når du så eter og blir mett og lover Herren din Gud for det gode landet han har gitt deg,</verse><verse id="11">da vokt deg for å glemme Herren din Gud, så du ikke tar vare på hans bud og hans forskrifter og hans lover, som jeg pålegger deg i dag.</verse><verse id="12">Når du kan ete og blir mett og bygger gode hus og bor i dem,</verse><verse id="13">og ditt storfe og ditt småfe økes, og ditt sølv og ditt gull økes, og all din eiendom økes -</verse><verse id="14">vokt deg at du da ikke opphøyer deg i ditt hjerte, så du glemmer Herren din Gud, som førte deg ut av landet Egypt, av trellehuset.</verse><verse id="15">Han er den som ledet deg i den store og forferdelige ørkenen blant giftige slanger og skorpioner og på tørre ødemarker, hvor det ikke fantes vann. Han lot det strømme vann ut for deg av den harde klippen.</verse><verse id="16">Han ga deg manna å ete i ørkenen, en mat som dine fedre ikke kjente, for å ydmyke deg og prøve deg og så til sist gjøre vel imot deg.</verse><verse id="17">Si da ikke ved deg selv: Det er min kraft og min sterke hånd som har vunnet meg denne rikdommen.</verse><verse id="18">Men kom Herren din Gud i hu! For det er han som gir deg kraft til å vinne deg rikdom, fordi han vil holde sin pakt som han med ed har inngått med dine fedre, som en kan se den dag i dag.</verse><verse id="19">Men dersom du glemmer Herren din Gud og følger andre guder og dyrker dem og tilber dem, da vitner jeg mot dere i dag at dere for visst skal omkomme.</verse><verse id="20">Likesom de hedningene Herren lar omkomme for dere, slik skal også dere omkomme, fordi dere ikke hører på Herrens, deres Guds røst.</verse></chapter><chapter id="9"><verse id="1">Hør, Israel! Du går nå over Jordan for å komme inn og underlegge deg folk som er større og sterkere enn du. De har store byer med murer som når til himmelen.</verse><verse id="2">Det er et stort folk og høyt av vekst, anakittenes barn. Du kjenner dem selv, og du har hørt hva som blir sagt om dem: Hvem kan stå seg mot Anaks barn?</verse><verse id="3">Så skal du vite i dag at Herren din Gud, han som går fram foran deg som en fortærende ild, han skal ødelegge dem. Han skal ydmyke dem for deg, så du raskt kan drive dem bort og gjøre ende på dem, slik som Herren har sagt til deg.</verse><verse id="4">Når nå Herren din Gud driver dem ut for deg, må du ikke tenke som så: Det er for min rettferdighets skyld Herren har ført meg inn i dette landet og latt meg få det til eiendom. Nei, det er for deres ugudelighets skyld Herren driver disse hedningene ut for deg.</verse><verse id="5">Ikke for din rettferdighets skyld eller for ditt oppriktige hjertes skyld kommer du inn i deres land og tar det i eie. Men det er for deres ugudelighets skyld Herren din Gud driver disse hedningene ut for deg, og for å holde det løftet Herren med ed har gitt dine fedre Abraham, Isak og Jakob.</verse><verse id="6">Så skal du vite at det ikke er for din rettferdighets skyld Herren din Gud gir deg dette gode landet til eie. For du er et hardnakket folk.</verse><verse id="7">Kom i hu og glem ikke hvordan du vakte Herrens, din Guds vrede i ørkenen! Like fra den dagen du gikk ut av landet Egypt, og til dere kom til dette stedet, har dere vært gjenstridige mot Herren.</verse><verse id="8">Allerede ved Horeb vakte dere Herrens vrede. Herren ble harm på dere, så han ville ha gjort ende på dere.</verse><verse id="9">Da jeg var gått opp på fjellet for å ta imot steintavlene, tavlene med den pakten som Herren hadde gjort med dere, da ble jeg på fjellet i førti dager og førti netter uten å ete brød og uten å drikke vann.</verse><verse id="10">Og Herren ga meg de to steintavlene, skrevet med Guds finger. På dem sto skrevet alle de ordene Herren hadde talt med dere på fjellet midt ut av ilden den dagen dere var samlet der.</verse><verse id="11">Det var da de førti dagene og førti nettene var over, at Herren ga meg de to steintavlene, paktens tavler.</verse><verse id="12">Og Herren sa til meg: Skynd deg og stig ned herfra! Ditt folk, som du førte ut av Egypt, har gjort en skammelig ting. De har allerede veket av fra den veien jeg bød dem å vandre. De har gjort seg et støpt bilde.</verse><verse id="13">Og Herren sa til meg: Jeg har lagt merke til dette folket og sett at det er et hardnakket folk.</verse><verse id="14">La nå meg få råde, så vil jeg gjøre ende på dem og utslette deres navn under himmelen, og jeg vil gjøre deg til et sterkere og større folk enn dette.</verse><verse id="15">Da vendte jeg meg og gikk ned av fjellet, mens fjellet sto i lys lue, og i mine to hender hadde jeg paktens to tavler.</verse><verse id="16">Jeg fikk se at dere hadde syndet mot Herren deres Gud og gjort dere en støpt kalv. Dere var allerede veket av fra den vei Herren hadde befalt dere å vandre.</verse><verse id="17">Så tok jeg begge tavlene som jeg hadde i hendene, og kastet dem fra meg og slo dem i stykker for deres øyne.</verse><verse id="18">Enda en gang kastet jeg meg ned for Herrens åsyn. Jeg åt ikke brød og drakk ikke vann i førti dager, på grunn av alle de synder dere hadde gjort dere skyldig i. Dere gjorde det som var ondt i Herrens øyne, og egget ham til vrede.</verse><verse id="19">For jeg fryktet for den vrede og harme som ble opptent mot dere hos Herren, så han ville gjøre ende på dere. Også denne gangen hørte Herren meg.</verse><verse id="20">Også på Aron var Herren så vred at han ville ødelegge ham. Men jeg ba også for Aron den gang.</verse><verse id="21">Men deres syndige verk, kalven som dere hadde laget, tok jeg og kastet på ilden og knuste og malte den vel, så den ble til fint støv. Og støvet kastet jeg i bekken som flyter ned fra fjellet.</verse><verse id="22">Også i Tabera og i Massa og i Kibrot-Hatta’ava vakte dere Herrens vrede.</verse><verse id="23">Og da Herren sendte dere fra Kadesj-Barnea og sa: Dra opp og innta landet som jeg har gitt dere! - da var dere gjenstridige mot Herrens, deres Guds ord og trodde ikke på ham og hørte ikke på hans røst.</verse><verse id="24">Gjenstridige har dere vært mot Herren så lenge jeg har kjent dere!</verse><verse id="25">Så kastet jeg meg da ned for Herrens åsyn i de førti dagene og førti nettene, fordi Herren hadde sagt at han ville gjøre ende på dere.</verse><verse id="26">Og jeg ba til Herren og sa: Herre Herre! Ødelegg ikke ditt folk og din arv, som du frelste ved din store kraft, og som du førte ut av Egypt med sterk hånd!</verse><verse id="27">Kom i hu dine tjenere, Abraham, Isak og Jakob! Se ikke på dette folkets hardhet og dets ugudelighet og dets synd,</verse><verse id="28">for at ikke de som bor i det landet du har ført oss ut av, skal si: Herren maktet ikke å føre dem inn i det landet han hadde lovt dem. Han hatet dem, og derfor førte han dem ut i ørkenen og lot dem omkomme der.</verse><verse id="29">De er jo ditt folk og din arv, som du har ført ut med din store kraft og med din utrakte arm.</verse></chapter><chapter id="10"><verse id="1">På den tiden sa Herren til meg: Hogg ut to steintavler, av samme slag som de første, og stig opp på fjellet til meg. Du skal også lage en ark av tre.</verse><verse id="2">Så vil jeg skrive på tavlene de ordene som sto på de første tavlene, de som du slo i stykker, og du skal legge dem i arken.</verse><verse id="3">Da laget jeg en ark av akasietre og hogg ut to steintavler likesom de første. Og jeg gikk opp på fjellet med de to tavlene i hånden.</verse><verse id="4">Han skrev på tavlene det samme som var skrevet første gangen, de ti ord som Herren hadde talt til dere på fjellet midt ut av ilden den dagen dere var samlet der. Og Herren ga dem til meg.</verse><verse id="5">Så vendte jeg meg og gikk ned fra fjellet og la tavlene i den arken jeg hadde laget. Der ble de liggende, slik som Herren hadde befalt meg.</verse><verse id="6">Så brøt Israels barn opp fra Bene-Ja’akans brønner og kom til Mosera. Der døde Aron, og der ble han begravet. Og hans sønn Eleasar tjente som prest i hans sted.</verse><verse id="7">Derfra dro de til Gudgoda, og fra Gudgoda til Jotbata, et land med mange bekker.</verse><verse id="8">På den tiden valgte Herren Levis stamme til å bære Herrens paktsark og til å stå for Herrens åsyn og tjene ham og velsigne i hans navn, som de har gjort til denne dag.</verse><verse id="9">Derfor fikk Levi ingen del eller arv med sine brødre. Herren er hans arv, slik som Herren din Gud har sagt til ham.</verse><verse id="10">Så ble jeg da på fjellet slik som første gangen i førti dager og førti netter. Herren hørte meg også denne gangen, Herren ville ikke ødelegge deg.</verse><verse id="11">Og Herren sa til meg: Stå opp og gå av sted og led folket på veien, for at de kan komme inn og ta i eie det landet jeg med ed har lovt å gi deres fedre.</verse><verse id="12">Og nå, Israel, hva krever Herren din Gud av deg uten at du skal frykte Herren din Gud og vandre på alle hans veier og elske ham og tjene Herren din Gud av hele ditt hjerte og av hele din sjel,</verse><verse id="13">så du holder Herrens bud og hans lover som jeg byr deg i dag, for at det kan gå deg vel?</verse><verse id="14">Se, himlenes himler, jorden og alt det som er på den, hører Herren din Gud til.</verse><verse id="15">Men bare dine fedre har Herren lagt sin kjærlighet på, så han elsket dem. Og dere som er deres etterkommere, utvalgte han fremfor alle andre folkeslag, slik som en kan se det på denne dag.</verse><verse id="16">Så omskjær da deres hjertes forhud, og vær ikke så hardnakket!</verse><verse id="17">For Herren deres Gud, han er gudenes Gud og herrenes Herre, den store, den mektige og den forferdelige Gud, som ikke gjør forskjell på folk og ikke tar imot gaver,</verse><verse id="18">som hjelper den farløse og enken til deres rett, og som elsker den fremmede, så han gir ham mat og klær.</verse><verse id="19">Derfor skal også dere elske den fremmede. Dere har selv vært fremmede i landet Egypt.</verse><verse id="20">Herren din Gud skal du frykte, ham skal du tjene, og ham skal du holde fast ved, og ved hans navn skal du sverge.</verse><verse id="21">Han er din ære, og han er din Gud, som har gjort disse store og forferdelige ting for deg, som dine øyne har sett.</verse><verse id="22">Sytti i tallet dro dine fedre ned til Egypt. Men nå har Herren din Gud gjort deg tallrik som himmelens stjerner.</verse></chapter><chapter id="11"><verse id="1">Så skal du da elske Herren din Gud og holde alt det han har pålagt deg, hans lover og hans forskrifter og hans bud, alle dager.</verse><verse id="2">Og dere skal i dag vite - for jeg taler ikke til deres barn, som ikke kjenner og ikke har sett Herrens, deres Guds tukt, hans storhet, hans sterke hånd og hans utrakte arm</verse><verse id="3">og hans tegn og gjerninger, som han gjorde i Egypt med farao, kongen i Egypt, og med hele hans land;</verse><verse id="4">det han gjorde med egypternes hær, med deres hester og vogner, da han lot vannet i Rødehavet strømme sammen over dem mens de forfulgte dere, og lot dem gå til grunne, så ingen har sett dem mer til denne dag;</verse><verse id="5">det han gjorde med dere i ørkenen inntil dere kom til dette stedet;</verse><verse id="6">og det han gjorde med Datan og Abiram, sønnene til Eliab, Rubens sønn, da jorden åpnet sitt gap og midt iblant hele Israel slukte dem og deres hus og deres telt og hvert liv som var i følge med dem</verse><verse id="7">- for deres øyne har sett hele Herrens storverk som han har gjort.</verse><verse id="8">Ta da vare på alle de bud jeg gir deg i dag, for at dere kan bli sterke og komme inn og eie det landet dere nå drar over til og skal innta.</verse><verse id="9">Så får dere leve lenge i det landet Herren med ed lovte å gi deres fedre og deres etterkommere, et land som flyter med melk og honning.</verse><verse id="10">For det landet du kommer inn i og skal ta i eie, er ikke som landet Egypt, som dere dro ut fra. Der sådde du en utsæd, og så måtte du bruke foten* når du vannet jorden - som i en kjøkkenhage.</verse><verse id="11">Men det landet dere drar over til og skal innta, er et land med fjell og daler, som drikker vann av himmelens regn.</verse><verse id="12">Det er et land som Herren din Gud bærer omsorg for. Alltid hviler Herrens, din Guds øye på det, fra årets begynnelse til dets ende.</verse><verse id="13">Dersom dere nå er lydige mot mine bud som jeg gir dere i dag, og elsker Herren deres Gud og tjener ham av hele deres hjerte og hele deres sjel,</verse><verse id="14">da vil jeg gi landet regn i rette tid, tidligregn og senregn, så du skal samle i hus ditt korn og din most og din olje.</verse><verse id="15">Jeg vil la din buskap få gress på markene, og du skal ete og bli mett.</verse><verse id="16">Vokt dere så ikke deres hjerte blir bedratt, så dere viker av og dyrker andre guder og tilber dem.</verse><verse id="17">For da vil Herrens vrede bli opptent mot dere. Han vil lukke himmelen til så det ikke kommer regn, og jorden ikke gir sin grøde, og dere vil snart bli utryddet av det gode landet Herren gir dere.</verse><verse id="18">Så legg dere da disse mine ord på hjerte og sinn og bind dem som et tegn på deres hånd og la dem være som en minneseddel på pannen.</verse><verse id="19">Lær deres barn dem ved å tale om dem når du sitter i ditt hus, og når du går på veien, og når du legger deg, og når du står opp.</verse><verse id="20">Skriv dem på dørstolpene i ditt hus og på dine porter,</verse><verse id="21">for at dere og deres barn skal få mange dager i det landet som Herren med ed har lovt å gi deres fedre - så dere må leve der like så lenge som himmelen hvelver seg over jorden.</verse><verse id="22">For dersom dere nøye holder alle disse bud som jeg befaler dere å holde, så dere elsker Herren deres Gud og vandrer på alle hans veier og holder fast ved ham,</verse><verse id="23">da skal Herren drive ut alle disse folkene for dere. Dere skal jage bort folk som er større og mer tallrike enn dere selv.</verse><verse id="24">Hvert sted dere trår på med deres fot, skal høre dere til, fra ørkenen og Libanon, fra den store elven, elven Frat, og til havet i vest skal deres grenser nå.</verse><verse id="25">Ingen skal kunne stå seg mot dere. Redsel for dere og frykt for dere skal Herren deres Gud la komme over hele det landet dere setter foten på, slik som han har sagt til dere.</verse><verse id="26">Se, jeg legger i dag fram for dere velsignelsen og forbannelsen:</verse><verse id="27">Velsignelsen, så sant dere lyder Herrens, deres Guds bud, som jeg gir dere i dag,</verse><verse id="28">og forbannelsen, dersom dere ikke lyder Herrens, deres Guds bud, men viker av fra den veien jeg i dag byr dere å vandre på, og følger andre guder, som dere ikke kjenner.</verse><verse id="29">Når Herren din Gud fører deg inn i det landet du nå drar inn i og skal ta i eie, da skal du lyse velsignelsen på fjellet Garisim og forbannelsen på fjellet Ebal.</verse><verse id="30">Disse to fjell ligger, som dere vet, på den andre siden av Jordan bortenfor veien som bærer mot vest, i kana’aneernes land, de som bor i ødemarken rett imot Gilgal, ved Mores terebintelund.</verse><verse id="31">For nå går dere over Jordan for å komme inn og ta det landet i eie som Herren deres Gud gir dere. Og dere skal ta det i eie og bo der.</verse><verse id="32">Akt da vel på at dere holder alle de bud og lover som jeg i dag legger fram for dere!</verse></chapter><chapter id="12"><verse id="1">Dette er de bud og de lover dere skal akte på å leve etter i det landet som Herren, dine fedres Gud, har gitt deg til eie, alle de dager dere lever på jorden:</verse><verse id="2">Dere skal ødelegge alle de stedene hvor hedningene som dere driver bort, har dyrket sine guder, på høye fjell og på hauger og under hvert grønt tre.</verse><verse id="3">Dere skal rive ned deres altere og knuse deres billedstøtter. Astarte-bildene skal dere brenne opp med ild, og de utskårne gudebilder skal dere hogge i stykker og utslette deres navn fra det stedet hvor de sto.</verse><verse id="4">Dere skal ikke gjøre som de når dere dyrker Herren deres Gud.</verse><verse id="5">Men Herren deres Gud vil utvelge et sted blant alle deres stammer for å la sitt navn bo der. Dit skal dere søke, og dit skal du komme.</verse><verse id="6">Dit skal dere føre deres brennoffer og deres slaktoffer og deres tiender og de gaver deres hender vil gi og deres løfteoffer og deres frivillige offer og det førstefødte av storfeet og av småfeet.</verse><verse id="7">Der skal dere holde måltid for Herrens, deres Guds åsyn og glede dere med deres husfolk over alt det dere har vunnet ved deres arbeid, alt det Herren din Gud har velsignet deg med.</verse><verse id="8">Dere skal ikke gjøre slik som vi gjør her i dag, for nå gjør enhver det som han synes er rett.</verse><verse id="9">For dere er ennå ikke kommet inn til den hvilen og den arven Herren din Gud gir deg.</verse><verse id="10">Men når dere er gått over Jordan og bor i det landet Herren deres Gud gir dere til arv, og han har gitt dere ro for alle deres fiender rundt om, da skal dere bo trygt.</verse><verse id="11">Da skal det stedet som Herren deres Gud utvelger for å la sitt navn bo der, være det stedet hvor dere skal føre fram alt det jeg byr dere: deres brennoffer og deres slaktoffer, deres tiender og de gaver deres hender gir og alle deres utvalgte offer som dere lover Herren.</verse><verse id="12">Dere skal være glade for Herrens, deres Guds åsyn, dere og deres sønner og deres døtre og deres treller og deres trellkvinner og levitten som bor hos dere - for han har ingen del eller arv med dere.</verse><verse id="13">Vokt deg så du ikke ofrer dine brennoffer på noe sted som du selv ser deg ut!</verse><verse id="14">Men på det stedet som Herren utvelger i en av dine stammer, der skal du ofre dine brennoffer, og der skal du gjøre alt det jeg påbyr deg.</verse><verse id="15">Men ellers kan du, etter det du har lyst til, slakte og ete kjøtt rundt om i alle dine byer, etter som Herren din Gud gir deg sin velsignelse. Den urene så vel som den rene kan ete av det som om det var en gasell eller en hjort.</verse><verse id="16">Men blodet må dere ikke ete. Dere skal slå det ut på jorden som vann.</verse><verse id="17">Hjemme i dine byer må du slett ikke ete tienden av ditt korn eller av din most eller av din olje, heller ikke det førstefødte av ditt storfe eller av ditt småfe, heller ikke noe av dine løfteoffer eller dine frivillige offer eller det din hånd gir.</verse><verse id="18">Men for Herrens, din Guds åsyn skal du ete det på det stedet Herren din Gud utvelger, du og din sønn og din datter og din trell og din trellkvinne og levitten som bor hos deg. Og du skal glede deg for Herrens, din Guds åsyn over alt det du har vunnet ved ditt arbeid.</verse><verse id="19">Vokt deg at du ikke glemmer levitten, så lenge du lever i ditt land!</verse><verse id="20">Når Herren din Gud utvider dine grenser, slik som han har lovt deg, og du sier: Jeg ville gjerne ete kjøtt, fordi du har lyst til det, da kan du ete kjøtt etter som du har lyst til det.</verse><verse id="21">Hvis du har lang vei til det stedet Herren din Gud utvelger for å la sitt navn bo der, da kan du gjøre som jeg har befalt deg. Du kan slakte av ditt storfe og av ditt småfe, som Herren har gitt deg, og du kan ete det hjemme i dine byer etter som du har lyst til.</verse><verse id="22">Men du skal ete det som en eter en gasell eller en hjort. Både den urene og den rene kan ete det.</verse><verse id="23">Vær nøye med at du ikke eter blodet! For blodet er sjelen, og du skal ikke ete sjelen sammen med kjøttet.</verse><verse id="24">Du skal ikke ete det, du skal helle det ut på jorden som vann.</verse><verse id="25">Et det ikke, så skal det gå deg vel og dine barn etter deg, når du gjør det som er rett i Herrens øyne.</verse><verse id="26">Men dine hellige gaver som du vil gi, og dine løfteoffer skal du ta og føre med deg til det stedet som Herren utvelger.</verse><verse id="27">Du skal ofre dine brennoffer, både kjøttet og blodet, på Herrens, din Guds alter. Og av dine slaktoffer skal blodet helles ut på Herrens, din Guds alter, men kjøttet kan du ete.</verse><verse id="28">Vær nøye med å lyde alle disse bud som jeg gir deg, for at det må gå deg vel og dine barn etter deg til evig tid, når du gjør det som er godt og rett i Herrens, din Guds øyne.</verse><verse id="29">Når Herren din Gud har utryddet folkene for deg der hvor du nå kommer for å drive dem bort, og du har drevet dem bort og bor i deres land,</verse><verse id="30">vokt deg da, så du ikke lar deg lokke til å følge i deres spor etter at de er utryddet for deg. Du må ikke spørre etter deres guder og si: Hvordan tjente disse folk sine guder? Slik vil også jeg gjøre!</verse><verse id="31">Du skal ikke gjøre som de når du dyrker Herren din Gud. For alt det som er vemmelig for Herren, og som han hater, det gjør de for sine guder. De brenner til og med sine sønner og sine døtre i ilden for sine guder.</verse><verse id="32">Alt det jeg befaler dere, skal dere akte vel på å gjøre. Du skal ikke legge noe til og ikke ta noe fra.</verse></chapter><chapter id="13"><verse id="1">Dersom det står fram en profet eller en som har drømmesyner hos deg, og han varsler deg et tegn eller et under,</verse><verse id="2">og det tegnet eller underet som han talte til deg om, virkelig skjer, samtidig som han sier: La oss følge andre guder - slike som du ikke kjenner - og la oss dyrke dem!</verse><verse id="3">- da skal du ikke høre på denne profetens ord eller på ham som hadde drømmen. For Herren din Gud vil bare prøve dere for å kjenne om dere elsker Herren deres Gud av hele deres hjerte og av hele deres sjel.</verse><verse id="4">Herren deres Gud skal dere følge. Ham skal dere frykte. Hans røst skal dere høre. Ham skal dere tjene, og ham skal dere holde fast ved.</verse><verse id="5">Men profeten eller han som hadde drømmen, skal dø, fordi han har forkynt frafall fra Herren deres Gud, som førte dere ut av landet Egypt og fridde deg ut av trellehuset, og fordi han ville føre deg bort fra den veien som Herren din Gud har befalt deg å vandre på. Slik skal du utrydde det onde hos dere.</verse><verse id="6">Om din bror, din mors sønn, eller din sønn eller din datter, eller din hustru i din favn eller din venn, som du har så kjær som din egen sjel - om noen av disse lokker deg i hemmelighet og sier: La oss gå bort og dyrke andre guder - slike som du og dine fedre ikke har kjent,</verse><verse id="7">av gudene hos de folk som bor rundt omkring dere, enten nær ved deg eller langt borte fra deg, fra jordens ene ende til den andre -</verse><verse id="8">da skal du ikke samtykke og ikke høre på ham. Du skal ikke spare ham og ikke ha medynk med ham og ikke skjule ham,</verse><verse id="9">men du skal slå ham i hjel. Du skal selv være den første som løfter hånden mot ham for å ta livet av ham, og siden skal hele folket gjøre det samme.</verse><verse id="10">Du skal steine ham så han dør, fordi han søkte å føre deg bort fra Herren din Gud, som førte deg ut av landet Egypt, av trellehuset.</verse><verse id="11">Og hele Israel skal høre det og frykte, så det ikke mer blir gjort så ond en gjerning blant dere.</verse><verse id="12">Dersom du får høre fra en av de byene som Herren din Gud gir deg til å bo i:</verse><verse id="13">Det er stått fram fordervede menn blant dere, og de har forført innbyggerne i sin by og sagt: La oss gå bort og dyrke andre guder - slike som dere ikke kjenner -</verse><verse id="14">da skal du granske og undersøke og spørre nøye etter. Og dersom det da er sant, dersom det er sikkert og visst at denne avskyelige gjerning er gjort blant dere,</verse><verse id="15">da skal du slå innbyggerne i denne byen i hjel med sverdets egg. Du skal bannlyse den og alt det som er i den. Også feet der skal du slå med sverdets egg.</verse><verse id="16">Alt byttet du tar der, skal du samle midt på torget, og du skal brenne opp med ild både byen og alt byttet du har tatt, som et ildoffer for Herren din Gud. Og byen skal være en grushaug for alle tider. Den skal ikke bygges opp mer.</verse><verse id="17">Ikke det minste av det bannlyste må bli hengende ved din hånd, for at Herren må la sin brennende vrede fare og være deg nådig og miskunne seg over deg og gjøre deg tallrik, som han med ed har lovt dine fedre.</verse><verse id="18">Det vil han gjøre når du hører på Herrens, din Guds røst, så du holder alle hans bud som jeg gir deg i dag, og gjør det som er rett i Herrens, din Guds øyne.</verse></chapter><chapter id="14"><verse id="1">Dere er barn av Herren deres Gud. Dere skal ikke skjære dere i kjøttet og ikke rake dere skallet over pannen av sorg over en som er død.</verse><verse id="2">For et hellig folk er du for Herren din Gud. Deg har Herren utvalgt av alle de folk som er på jorden til å være hans eiendomsfolk.</verse><verse id="3">Du skal ikke ete noe som er avskyelig.</verse><verse id="4">Dette er de firføtte dyr som dere kan ete: okse, sau og geit,</verse><verse id="5">hjorten, gasellen, dådyret, steinbukken, antilopen, villoksen og villgeiten.</verse><verse id="6">Alle de firføtte dyr som har klover og har dem tvekløvd helt igjennom, og som tygger drøv, dem kan dere ete.</verse><verse id="7">Det er bare disse dere ikke skal ete blant dem som tygger drøv, og blant dem som har klover som er kløvd helt igjennom: kamelen og haren og fjellgrevlingen, for de tygger vel drøv, men har ikke klover, de skal være urene for dere,</verse><verse id="8">og svinet, for det har vel klover, men tygger ikke drøv, det skal være urent for dere. Dere skal ikke ete kjøttet av disse dyrene, og dere skal ikke røre ved dem når de først er døde.</verse><verse id="9">Dette kan dere ete av alt det som er i vannet: Alt det som har finner og skjell, kan dere ete.</verse><verse id="10">Men alt det som ikke har finner og skjell, skal dere ikke ete, det skal være urent for dere.</verse><verse id="11">Alle rene fugler kan dere ete.</verse><verse id="12">Men disse fuglene skal dere ikke ete: ørnen og lammegribben og svartgribben</verse><verse id="13">og kråken og falken, og alle slags glenter,</verse><verse id="14">og alle slags ravner,</verse><verse id="15">og strutsen og gjøken og måken, og alle slags hauker,</verse><verse id="16">kattuglen og hubroen og nattravnen</verse><verse id="17">og pelikanen og gribben og skarven</verse><verse id="18">og storken, og alle slags hegrer, og hærfuglen og flaggermusen.</verse><verse id="19">Alt kryp som har vinger, skal være urent for dere, det skal dere ikke ete.</verse><verse id="20">Men alt som flyr og er rent, kan dere ete.</verse><verse id="21">Dere skal ikke ete noe selvdødt dyr. Du kan gi det til den fremmede som bor hos deg, for at han kan ete det, eller du kan selge det til en utlending. For et hellig folk er du for Herren din Gud. Du skal ikke koke et kje* i morens melk.</verse><verse id="22">Du skal være nøye med å gi tiende av all din avling, av grøden som vokser på marken år for år.</verse><verse id="23">For Herrens, din Guds åsyn, på det stedet han utvelger til å la sitt navn bo, skal du ete tienden av ditt korn og din most og din olje og det førstefødte av ditt storfe og av ditt småfe, for at du kan lære å frykte Herren din Gud alle dager.</verse><verse id="24">Men hvis veien er for lang for deg, så du ikke makter å føre det dit, fordi det stedet Herren din Gud utvelger til bolig for sitt navn, er for langt borte fra deg, og Herren din Gud har velsignet deg rikelig,</verse><verse id="25">så kan du selge det for penger, og pengene skal du pakke inn og ta dem med deg til det stedet som Herren din Gud utvelger.</verse><verse id="26">Pengene kan du bruke til å kjøpe alt det du har lyst til, storfe og småfe og vin og sterk drikk, alt det ditt hjerte attrår, og du skal ete det for Herrens, din Guds åsyn og være glad, du og ditt hus.</verse><verse id="27">Og så må du ikke glemme levitten som bor i dine byer! For han har ingen del eller arv hos deg.</verse><verse id="28">Ved slutten av hvert tredje år skal du legge til side hele tienden av avlingen i det året og samle det opp i dine byer.</verse><verse id="29">Så skal levitten - som ikke har noen del eller arv med deg - og den fremmede og den farløse og enken som bor hos deg, komme og ete seg mett, for at Herren din Gud må velsigne deg i alt det arbeidet du tar deg fore.</verse></chapter><chapter id="15"><verse id="1">Hvert sjuende år skal du la være et ettergivelsesår.</verse><verse id="2">Slik skal det være med ettergivelsen: Enhver som har lånt noe til sin neste, skal ettergi ham det. Han skal ikke kreve sin neste og sin bror, for den ettergivelse som er utlyst, er fra Herren.</verse><verse id="3">Utlendingen kan du kreve, men det du har til gode hos din bror, skal du ettergi.</verse><verse id="4">Det skulle ikke finnes noen fattig hos deg, for Herren din Gud skal velsigne deg i det landet som Herren din Gud gir deg til arv og eie,</verse><verse id="5">når du bare lytter oppmerksomt på Herrens, din Guds røst, så du akter vel på å holde alle disse bud som jeg gir deg i dag.</verse><verse id="6">For da skal Herren din Gud velsigne deg, slik som han har lovt. Du skal låne til mange folk, men selv skal du ikke trenge til å låne av noen. Du skal herske over mange folk, men de skal ikke herske over deg.</verse><verse id="7">Når det er en fattig hos deg, blant dine brødre i noen av byene i det landet som Herren din Gud gir deg, da skal du ikke være hardhjertet og lukke din hånd for din fattige bror,</verse><verse id="8">men du skal lukke opp din hånd for ham og låne ham det han mangler og trenger til.</verse><verse id="9">Vokt deg at det ikke kommer en fordervet tanke opp i ditt hjerte, så du sier: Nå er det snart det sjuende året, ettergivelsesåret! Og du ser med onde øyne på din fattige bror og gir ham ikke noe - for da kommer han til å klage over deg til Herren, og du fører synd over deg.</verse><verse id="10">Du skal gjerne gi ham, og la ikke ditt hjerte være ondt når du gir ham. For Herren din Gud vil velsigne deg i alt ditt arbeid og i alt det du tar deg fore, fordi du gir.</verse><verse id="11">For fattige kommer det alltid til å være i landet. Derfor byr jeg deg og sier: Du skal lukke opp din hånd for din bror, for de trengende og fattige som du har i ditt land.</verse><verse id="12">Når noen av ditt folk, en hebraisk mann eller kvinne, blir solgt til deg*, da skal han tjene deg i seks år. Men i det sjuende året skal du gi ham fri, så han kan gå hvor han vil.</verse><verse id="13">Når du gir ham fri, skal du ikke la ham gå tomhendt fra deg.</verse><verse id="14">Du skal sørge vel for ham med gaver av ditt småfe og fra din treskeplass og fra din vinpresse. Du skal gi ham av det som Herren din Gud har velsignet deg med.</verse><verse id="15">Husk at du selv har vært trell i landet Egypt, og at Herren din Gud fridde deg ut. Derfor byr jeg deg dette i dag.</verse><verse id="16">Men sier han til deg: Jeg vil ikke gå fra deg! - fordi han har det godt hos deg og holder av deg og dine,</verse><verse id="17">da skal du ta en syl og stikke den gjennom hans øre inn i døren, og så skal han være din trell for all tid. Det samme skal du gjøre med din trellkvinne.</verse><verse id="18">La det ikke falle deg tungt å gi din trell fri og la ham gå! For i seks år har han opptjent for deg dobbelt så mye som du måtte ha gitt en dagarbeider i lønn. Og Herren din Gud skal velsigne deg i alt det du gjør.</verse><verse id="19">Alt førstefødt av hannkjønn blant ditt storfe og ditt småfe, skal du hellige til Herren din Gud. Du skal ikke bruke det førstefødte av ditt storfe til arbeid, og du skal ikke klippe det førstefødte av ditt småfe.</verse><verse id="20">Du og ditt hus skal ete det hvert år for Herrens åsyn på det sted Herren utvelger.</verse><verse id="21">Men er det noe lyte på det, blir det halt eller blindt eller har det noen annen alvorlig feil, da skal du ikke ofre det til Herren din Gud.</verse><verse id="22">Hjemme i dine byer kan du ete det. Både den urene og den rene kan ete det, som om det var en gasell eller en hjort.</verse><verse id="23">Men blodet skal du ikke ete. Du skal helle det ut på jorden som vann.</verse></chapter><chapter id="16"><verse id="1">Akt vel på måneden abib, så du holder påske for Herren din Gud! For i måneden abib førte Herren din Gud deg ut fra Egypt ved nattetid.</verse><verse id="2">Du skal slakte påskeoffer for Herren din Gud, småfe og storfe, på det stedet Herren utvelger for å la sitt navn bo der.</verse><verse id="3">Du skal ikke ete syret brød til det. I sju dager skal du ete usyret brød til det, trengselsbrød - for i hast dro du ut av landet Egypt - for at du alle ditt livs dager skal komme i hu den dagen du gikk ut av landet Egypt.</verse><verse id="4">I sju dager skal det ikke finnes surdeig hos deg i hele ditt land. Og av det kjøttet du slakter om kvelden den første dagen, skal ikke noe ligge natten over til om morgenen.</verse><verse id="5">Du må ikke slakte påskeofferet i noen av de byene som Herren din Gud gir deg,</verse><verse id="6">men på det stedet hvor Herren din Gud velger å la sitt navn bo. Der skal du slakte påskeofferet om kvelden, ved solnedgang, på den samme tiden som da du dro ut fra Egypt.</verse><verse id="7">Du skal steke og ete det på det stedet Herren din Gud utvelger. Og om morgenen kan du vende tilbake og gå til dine telt.</verse><verse id="8">Seks dager skal du ete usyret brød. Men den sjuende dagen skal det være festsammenkomst for Herren din Gud. Da skal du ikke gjøre noe arbeid.</verse><verse id="9">Så skal du telle sju uker: Fra den tiden du begynner å skjære kornet med sigden, skal du telle sju uker fram.</verse><verse id="10">Og så skal du holde ukenes høytid for Herren din Gud og bære fram dine frivillige gaver, alt etter som Herren din Gud velsigner deg.</verse><verse id="11">Du skal være glad for Herrens, din Guds åsyn på det stedet hvor Herren din Gud velger å la sitt navn bo, både du og din sønn og din datter og din trell og din trellkvinne og levitten som bor hos deg, og den fremmede og den farløse og enken som bor hos deg.</verse><verse id="12">Husk at du selv var trell i Egypt, og du skal passe nøye på at du holder disse forskriftene.</verse><verse id="13">Løvhyttefesten skal du holde i sju dager, når du har samlet inn fra din låve og fra din vinpresse.</verse><verse id="14">Du skal være glad på din høytid, du og din sønn og din datter og din trell og din trellkvinne og levitten og den fremmede og den farløse og enken som bor i dine byer.</verse><verse id="15">Sju dager skal du holde høytid for Herren din Gud på det stedet Herren utvelger. For Herren din Gud skal velsigne deg i all din avling og i alt det du tar deg fore, så du kan være full av glede.</verse><verse id="16">Tre ganger om året skal alle menn blant dere vise seg for Herrens, din Guds åsyn på det stedet han utvelger: på de usyrede brøds høytid og på ukenes høytid og på løvhyttefesten. Ingen skal vise seg for Herrens åsyn tomhendt.</verse><verse id="17">Hver skal komme med den gaven han har råd til, alt etter den velsignelse som Herren din Gud har gitt deg.</verse><verse id="18">Dommere og tilsynsmenn skal du innsette i alle de byene som Herren din Gud gir deg, for hver av dine stammer. De skal dømme folket etter lov og rett.</verse><verse id="19">Du skal ikke bøye retten. Du skal ikke gjøre forskjell på folk og ikke ta imot gaver. For gaver blinder vismenns øyne og ødelegger saken for dem som har rett.</verse><verse id="20">Rettferdighet, rettferdighet skal du strebe etter, så skal du få leve og eie det landet Herren din Gud gir deg.</verse><verse id="21">Du skal ikke sette opp et Astarte-bilde av noe slags tre ved siden av Herrens, din Guds alter, det som du skal bygge deg.</verse><verse id="22">Du skal ikke reise noen billedstøtte, for det hater Herren din Gud.</verse></chapter><chapter id="17"><verse id="1">Du skal ikke ofre til Herren din Gud et dyr av storfeet eller småfeet som har noe lyte eller noen skade. For det er avskyelig for Herren din Gud.</verse><verse id="2">Dersom det finnes hos deg, i en av byene som Herren din Gud gir deg, en mann eller kvinne som gjør det som er ondt i Herrens, din Guds øyne, så han bryter hans pakt,</verse><verse id="3">og han mot mitt bud går bort og dyrker andre guder og tilber dem eller solen eller månen eller hele himmelens hær,</verse><verse id="4">og dette blir meldt deg, og du får høre om det, da skal du granske saken nøye. Er det da sannhet, er det sikkert og visst at denne avskyelige gjerningen er gjort i Israel,</verse><verse id="5">da skal du føre den mannen eller den kvinnen som har gjort denne onde gjerningen, ut til byens port. Og enten det er en mann eller en kvinne, skal du steine dem, så de dør.</verse><verse id="6">Etter to eller tre vitners utsagn skal dødsdommen bli fullbyrdet. Ingen skal dø bare etter ett vitnes utsagn.</verse><verse id="7">Vitnene skal først løfte hånden for å avlive ham, dernest hele folket. Slik skal du utrydde det onde hos dere.</verse><verse id="8">Når en sak er for vanskelig til at du kan dømme i den, enten det gjelder en drapssak eller en rettstvist eller et søksmål for skade på legemet, eller i det hele noen sak som det er strid om i dine byer, da skal du uten opphold dra opp til det stedet Herren din Gud utvelger.</verse><verse id="9">Og du skal gå til de levittiske prestene og til den som er dommer på den tiden, og du skal spørre deg for hos dem, så skal de si deg hva som er rett.</verse><verse id="10">Du skal gjøre etter det de sier deg på det stedet Herren utvelger. Du skal i alle deler akte på å gjøre som de lærer deg.</verse><verse id="11">Den loven de lærer deg, og den dommen de forkynner deg, skal du rette deg etter. Du skal ikke vike fra det de sier deg, verken til høyre eller til venstre.</verse><verse id="12">Men den mann som er så overmodig at han ikke hører på presten, som står der for å tjene Herren din Gud, eller på dommeren, den mannen skal dø. Slik skal du rydde det onde bort fra Israel.</verse><verse id="13">Og hele folket skal høre det og frykte og aldri mer handle så overmodig.</verse><verse id="14">Når du kommer inn i det landet Herren din Gud gir deg, og du eier det og bor i det, og du så sier: Jeg vil sette en konge over meg, slik som alle de folk som bor rundt omkring meg!</verse><verse id="15">- da skal du sette den til konge over deg som Herren din Gud utvelger. En av dine brødre skal du sette til konge over deg. Du må ikke sette over deg en fremmed mann, en som ikke er din bror.</verse><verse id="16">Men han skal ikke holde mange hester og ikke sende folket tilbake til Egypt for å hente mange hester. For Herren har sagt til dere: Dere skal ikke mer vende tilbake den veien.</verse><verse id="17">Han skal heller ikke ta seg mange hustruer, for at hans hjerte ikke skal komme på avveier. Heller ikke skal han samle seg mye sølv og gull.</verse><verse id="18">Når han så sitter på sin kongetrone, skal han få denne loven hos de levittiske prester og la den skrive av for seg i en bok.</verse><verse id="19">Og den skal han ha hos seg og lese i den alle sitt livs dager, for at han kan lære å frykte Herren sin Gud; så han nøye holder alle denne lovens ord og disse forskriftene og retter seg etter dem;</verse><verse id="20">så han ikke skal opphøye seg over sine brødre, og ikke vike av fra budet, verken til høyre eller til venstre. Da skal han leve lenge som konge i Israel, både han og hans sønner.</verse></chapter><chapter id="18"><verse id="1">De levittiske prester, hele Levis stamme, skal ikke ha noen del eller arv med Israel. De skal leve av Herrens ildoffer og av hans arv.</verse><verse id="2">Men noen arv skal de ikke ha blant sine brødre. Herren er deres arv, slik som han har sagt til dem.</verse><verse id="3">Dette skal prestene ha rett til å få av folket - av dem som ofrer et slaktoffer, enten av storfeet eller av småfeet: De skal gi presten bogen og kjevene og vommen.</verse><verse id="4">Førstegrøden av ditt korn, av din most og av din olje og den første ullen av dine sauer skal du gi ham.</verse><verse id="5">For Herren din Gud har utvalgt ham av alle dine stammer, for at han skal stå og gjøre tjeneste i Herrens navn, han og hans sønner, alle dager.</verse><verse id="6">Dersom en levitt flytter fra en av byene rundt om i Israel, hvor han oppholder seg, til det stedet Herren utvelger, og han kommer med et oppriktig hjerte,</verse><verse id="7">og så gjør tjeneste i Herrens, din Guds navn, slik som alle hans brødre, de andre levittene som står der for Herrens åsyn,</verse><verse id="8">så skal de alle nyte like stor del av gavene, bortsett fra det han kan ha fått ved salg av sin fedrearv.</verse><verse id="9">Når du kommer til det landet Herren din Gud gir deg, skal du ikke ta etter disse folks motbydelige skikker.</verse><verse id="10">Det skal ikke finnes hos deg noen som lar sin sønn eller datter gå gjennom ilden. Heller ikke noen som gir seg av med spådomskunster, eller som spår av skyene eller tyder varsler eller er en trollmann.</verse><verse id="11">Heller ikke noen heksemester, ingen som spør en dødningemaner, ingen spåmann, ingen som gjør spørsmål til de døde.</verse><verse id="12">For hver den som gjør slikt, er vemmelig for Herren. Og for disse vemmelige tings skyld er det Herren din Gud driver dem bort for deg.</verse><verse id="13">Ustraffelig skal du være for Herren din Gud.</verse><verse id="14">For disse folkene som du skal drive ut, de hører på dem som spår av skyene, og på tegntydere. Men deg har Herren din Gud ikke tillatt slikt.</verse><verse id="15">En profet av din midte, av dine brødre, likesom meg, skal Herren din Gud reise opp for deg. På ham skal dere høre -</verse><verse id="16">slik som du ba Herren din Gud om ved Horeb den dagen dere var samlet der og du sa: Jeg kan ikke lenger høre på Herrens, min Guds røst! Og denne store ilden kan jeg ikke lenger se på, for da må jeg dø!</verse><verse id="17">Da sa Herren til meg: De har talt vel i det de har sagt!</verse><verse id="18">En profet vil jeg reise opp for dem av deres brødre, likesom deg. Jeg vil legge mine ord i hans munn, og han skal tale til dem alt det jeg byr ham.</verse><verse id="19">Og hver den som ikke hører på mine ord, som han skal tale i mitt navn, ham vil jeg kreve til regnskap.</verse><verse id="20">Men den profet som i overmot drister seg til å tale noe i mitt navn som jeg ikke har befalt ham å tale, eller som taler i andre guders navn, den profeten skal dø.</verse><verse id="21">Kanskje du sier ved deg selv: Hva skal vi kjenne det ordet på som Herren ikke har talt?</verse><verse id="22">Når det ordet profeten taler i Herrens navn, ikke skjer og ikke går i oppfyllelse, da er det et ord som Herren ikke har talt. Det er et ord som profeten i overmot har dristet seg til å tale, og du skal ikke være redd ham.</verse></chapter><chapter id="19"><verse id="1">Når Herren din Gud utrydder folkene i det landet Herren din Gud gir deg, og du driver dem ut og bor i deres byer og i deres hus,</verse><verse id="2">da skal du skille ut tre byer* midt i det landet som Herren din Gud gir deg.</verse><verse id="3">Du skal gjøre veien til dem i stand og skifte ut hele det landet som Herren din Gud gir deg i arv, i tre deler, for at hver drapsmann kan flykte dit.</verse><verse id="4">Slik skal det være med den drapsmann som skal kunne flykte dit og berge livet: Når noen dreper sin neste av vanvare og uten å ha hatet ham i forveien,</verse><verse id="5">slik det kan skje når en går med sin neste ut i skogen for å hogge tømmer og han hogger til med øksen for å felle et tre, men øksen farer av skaftet og treffer hans neste, så han dør - da kan han flykte til en av disse byene og berge livet.</verse><verse id="6">For blodhevneren kunne ellers i sin brennende vrede forfølge drapsmannen og nå ham igjen hvis veien var for lang. Og han kunne slå ham i hjel, skjønt han ikke var skyldig til døden, fordi han ikke hadde båret hat til ham i forveien.</verse><verse id="7">Derfor byr jeg deg og sier: Du skal skille ut tre byer.</verse><verse id="8">Og når Herren din Gud utvider dine landområder, slik som han med ed har lovt dine fedre, og han gir deg hele det landet han har lovt å gi dine fedre,</verse><verse id="9">såfremt du akter vel på å holde alle disse bud som jeg gir deg i dag, så du elsker Herren din Gud og vandrer på hans veier alle dager - da skal du legge enda tre byer til disse tre,</verse><verse id="10">for at det ikke skal bli utøst uskyldig blod i det landet som Herren din Gud gir deg i arv, så det kommer blodskyld over deg.</verse><verse id="11">Men om en mann hater sin neste og lurer på ham og faller over ham og slår ham, og han dør, og han så flykter til en av disse byene,</verse><verse id="12">da skal de eldste i hans by sende bud og hente ham derfra og overgi ham til blodhevnerens hånd, og han skal dø.</verse><verse id="13">Du skal ikke spare ham, men du skal rense Israel for uskyldig blod, for at det må gå deg vel.</verse><verse id="14">Du skal ikke flytte merkesteinene mellom deg og din neste, de som de gamle har satt på den jorden du skal få i arv i det landet Herren din Gud gir deg i eie.</verse><verse id="15">Det skal ikke stå bare ett vitne fram mot en mann, når det gjelder noen misgjerning eller noen synd, hva synd det så er han har gjort. Etter to vitners utsagn eller etter tre vitners utsagn skal en sak stå fast.</verse><verse id="16">Når et ondsinnet vitne står fram mot noen for å vitne mot ham om frafall,</verse><verse id="17">da skal begge de mennene som står i strid mot hverandre, tre fram for Herrens åsyn og for de prestene og dommerne som har tjeneste på den tiden.</verse><verse id="18">Og dommerne skal granske saken nøye. Er da vitnet et falskt vitne, har han vitnet falskt mot sin bror,</verse><verse id="19">da skal dere gjøre mot ham som han hadde tenkt å gjøre mot sin bror. Slik skal du utrydde det onde hos deg,</verse><verse id="20">for at de andre må høre det og frykte, så de ikke mer gjør noen slik ond gjerning blant dere.</verse><verse id="21">Du skal ikke spare noen: Liv for liv, øye for øye, tann for tann, hånd for hånd, fot for fot!</verse></chapter><chapter id="20"><verse id="1">Når du drar ut i krig mot din fiende, og du ser hester og vogner og flere krigsfolk enn du selv har, da skal du ikke være redd dem. For Herren din Gud er med deg, han som førte deg opp fra landet Egypt.</verse><verse id="2">Når dere er i ferd med å gå i striden, skal presten tre fram og tale til folket.</verse><verse id="3">Og han skal si til dem: Hør, Israel! Dere er i dag i ferd med å gå til strid mot deres fiender. Mist ikke motet! Frykt ikke, bli ikke forferdet og la dere ikke skremme av dem!</verse><verse id="4">For Herren deres Gud går selv med dere for å kjempe for dere mot deres fiender og frelse dere.</verse><verse id="5">Og tilsynsmennene skal tale til folket og si: Er her noen mann som har bygd et nytt hus og ikke innviet det? Han kan vende tilbake til sitt hus, for at han ikke skal dø i striden og en annen innvie det.</verse><verse id="6">Og er her noen mann som har plantet en vingård og ennå ikke har tatt den i bruk? Han kan vende tilbake til sitt hus, for at han ikke skal dø i striden og en annen nyte dens frukt.</verse><verse id="7">Og er her noen mann som har forlovet seg med en kvinne, men ennå ikke har tatt henne til ekte? Han kan gå og vende tilbake til sitt hus, for at han ikke skal dø i striden og en annen ta henne til ekte.</verse><verse id="8">Og tilsynsmennene skal fortsette å tale til folket og si: Er her noen mann som er redd og motløs? Han kan gå og vende tilbake til sitt hus, for at ikke hans brødres hjerte skal bli like mismodig som hans.</verse><verse id="9">Og når så tilsynsmennene har endt sin tale til folket, da skal de sette hærførere over folket.</verse><verse id="10">Når du går fram mot en by for å kjempe mot den, så skal du først tilby den fred.</verse><verse id="11">Og dersom den svarer deg fredelig og lukker opp for deg, da skal alt folket i byen være arbeidspliktig og tjene deg.</verse><verse id="12">Men dersom den ikke vil ha fred med deg, men fører krig mot deg, da skal du beleire den.</verse><verse id="13">Og Herren din Gud skal gi byen i din hånd. Du skal slå alt mannkjønn der i hjel med sverdets egg.</verse><verse id="14">Men kvinnene og barna og feet og alt som er i byen, alt hærfanget der, kan du ta som ditt bytte. Du kan gjøre bruk av alt det byttet som Herren din Gud har latt deg ta fra dine fiender.</verse><verse id="15">Slik skal du gjøre med alle de byene som ligger langt borte fra deg og ikke hører til folkene i nærheten.</verse><verse id="16">Men i de byene som hører disse folkene til, og som Herren din Gud gir deg til arv, der skal du ikke la noe som drar ånde, bli i live.</verse><verse id="17">Du skal slå dem med bann, både hetittene og amorittene og kana’aneerne og ferisittene, hevittene og jebusittene, slik som Herren din Gud har befalt deg,</verse><verse id="18">for at de ikke skal lære dere å ta etter alle de motbydelige tingene som de har gjort for sine guder, så dere synder mot Herren deres Gud.</verse><verse id="19">Når du holder en by beileiret i lang tid og kjemper mot den for å innta den, så skal du ikke ødelegge dens trær ved å skadehogge dem med øksen. Du kan ete av dem, men du skal ikke hogge dem ned. Trærne på marken er da ikke mennesker, så du skulle angripe dem også?</verse><verse id="20">Men de trærne som du vet ikke bærer spiselig frukt, dem kan du ødelegge og hogge ned og bruke til å bygge bolverk mot den byen som fører krig mot deg, til den faller.</verse></chapter><chapter id="21"><verse id="1">Når noen finner en mann som ligger drept på marken i det landet Herren din Gud gir deg i eie, og ingen vet hvem som har slått ham i hjel,</verse><verse id="2">da skal dine eldste og dine dommere gå ut og måle hvor langt det er fra den drepte til de byene som ligger der omkring.</verse><verse id="3">Og de eldste i den byen som er nærmest den drepte, skal ta en kvige som ikke har vært brukt til arbeid og ikke har båret åk.</verse><verse id="4">De eldste i denne byen skal føre kvigen ned til en bekk som stadig renner, i en dal som ikke dyrkes eller blir tilsådd. Der ved bekken skal de bryte nakken på kvigen.</verse><verse id="5">Så skal prestene, Levis sønner, tre fram. For dem har Herren din Gud utvalgt til å tjene ham og til å velsigne i Herrens navn. Og etter deres ord skal hver tvist og hver skade avgjøres.</verse><verse id="6">Og alle de eldste i denne byen, de som bor nærmest den drepte, skal vaske sine hender over kvigen som de har knekket nakken på ved bekken.</verse><verse id="7">De skal ta til orde og si: Våre hender har ikke utøst dette blodet, og våre øyne har ikke sett det.</verse><verse id="8">Herre, ta skylden bort fra ditt folk Israel, som du har forløst! La ikke uskyldig blod komme over ditt folk Israel! Da får de soning for dette blodet.</verse><verse id="9">Slik renser du deg for uskyldig blod. For du skal gjøre det som er rett i Herrens øyne.</verse><verse id="10">Når du drar ut i krig mot dine fiender, og Herren din Gud gir dem i din hånd, og du tar fanger blant dem,</verse><verse id="11">og du så blant fangene ser en kvinne som er vakker av skapning, og du synes godt om henne og vil ta henne til hustru,</verse><verse id="12">da skal du føre henne inn i ditt hus, og hun skal klippe håret og skjære neglene,</verse><verse id="13">og hun skal legge av de klærne som hun hadde på da hun ble tatt til fange. Så skal hun bli i ditt hus og sørge over sin far og mor en måneds tid. Siden kan du gå inn til henne og ta henne til ekte, så hun blir din hustru.</verse><verse id="14">Men dersom du ikke synes om henne lenger, da skal du la henne fare hvor hun vil. Men du skal ikke selge henne for penger. Du skal ikke behandle henne som en trellkvinne, siden du har levd sammen med henne.</verse><verse id="15">Når en mann har to hustruer, en som han elsker, og en som han ikke synes om, og han får sønner med dem begge, både med den han elsker og med den han ikke synes om, og den førstefødte er sønn til den han ikke synes om,</verse><verse id="16">da skal han, når han skifter det han eier mellom sine sønner, ikke ha lov til å la sønnen til den han elsker, få førstefødselsretten fremfor sønnen til den han ikke synes om, han som er den førstefødte.</verse><verse id="17">Men han skal kjennes ved den førstefødte, sønnen til den han ikke synes om. Og han skal gi ham dobbel del av alt det han eier. For han er den første frukt av hans kraft, og det er han som har førstefødselsretten.</verse><verse id="18">Når en mann har en ustyrlig og gjenstridig sønn, som ikke vil lyde sin far og mor, og som er ulydig mot dem selv om de tukter ham,</verse><verse id="19">da skal hans far og mor ta og føre ham ut til de eldste i byen, til byens port.</verse><verse id="20">Og de skal si til de eldste i byen: Denne sønnen vår er ustyrlig og gjenstridig. Han vil ikke lyde oss, han er ødsel og drikkfeldig.</verse><verse id="21">Da skal alle mennene i hans by steine ham til døde. Slik skal du utrydde det onde hos deg, og hele Israel skal høre det og frykte.</verse><verse id="22">Når en mann har en synd på seg som fortjener døden, og han blir henrettet og deretter hengt på et tre,</verse><verse id="23">da skal hans døde kropp ikke bli natten over på treet, men du skal begrave ham samme dag. For forbannet av Gud er den som blir hengt. Og du skal ikke gjøre ditt land urent, det som Herren din Gud gir deg til arv.</verse></chapter><chapter id="22"><verse id="1">Dersom du ser at din brors okse eller lam har gått seg vill, må du ikke la være å hjelpe. Du skal føre dem tilbake til din bror.</verse><verse id="2">Men dersom din bror ikke bor i nærheten av deg, eller du ikke vet hvem det er, da skal du ta dem hjem til deg. De skal være hos deg til din bror spør etter dem. Da skal du gi ham dem tilbake.</verse><verse id="3">Det samme skal du gjøre med eselet hans og med klærne hans og med alt det din bror har mistet - det som er kommet bort for ham, og som du finner. Du har ikke lov til å la være å hjelpe.</verse><verse id="4">Dersom du ser din brors esel eller okse ligge over ende på veien, skal du ikke dra deg unna. Du skal hjelpe ham med å reise dem opp.</verse><verse id="5">En kvinne skal ikke ha mannsklær på seg, og en mann skal ikke kle seg i kvinneklær. Hver den som gjør det, er motbydelig for Herren din Gud.</verse><verse id="6">Når du på din vei treffer på et fuglereir i et tre eller på jorden, med unger eller egg i, og moren ligger på ungene eller eggene, da skal du ikke ta både moren og ungene.</verse><verse id="7">Du skal la moren fly, men ungene kan du ta. Da skal det gå deg vel, og du skal leve lenge.</verse><verse id="8">Når du bygger et nytt hus, skal du gjøre et rekkverk om taket, for at du ikke skal føre blodskyld over ditt hus om noen faller ned fra det.</verse><verse id="9">Du skal ikke så to slags sæd i din vingård, for at ikke hele avlingen, både det du har sådd, og frukten av vingården, skal tilfalle helligdommen.</verse><verse id="10">Du skal ikke pløye med en okse og et esel for samme plog.</verse><verse id="11">Du skal ikke gå med klær av forskjellig slags tøy, ull og lin sammen.</verse><verse id="12">Du skal gjøre deg dusker* på de fire kantene av kappen som du dekker deg med.</verse><verse id="13">Når en mann tar seg en hustru og går inn til henne, men siden får uvilje mot henne</verse><verse id="14">og beskylder henne for skammelige ting og setter ut ondt rykte om henne og sier: Denne kvinnen tok jeg til ekte, men da jeg kom nær henne, fant jeg at hun ikke var jomfru!</verse><verse id="15">- da skal pikens far og mor ta tegnet på hennes jomfrudom og ha med seg ut til porten, til byens eldste</verse><verse id="16">og pikens far skal si til de eldste: Jeg ga denne mannen min datter til hustru, men nå har han fått uvilje mot henne,</verse><verse id="17">og så beskylder han henne for skammelige ting og sier: Jeg fant at datteren din ikke var jomfru! - Men her er tegnet på at min datter var jomfru. Så skal de bre ut kledet for de eldste i byen.</verse><verse id="18">Og de eldste i byen skal ta mannen og straffe ham.</verse><verse id="19">Og de skal ilegge ham en bot på hundre sekel sølv og gi dem til pikens far, fordi han har satt ut et ondt rykte om en jomfru i Israel. Og hun skal være hans hustru. Han må ikke skille seg fra henne så lenge han lever.</verse><verse id="20">Men var det sant, dersom piken ikke var jomfru,</verse><verse id="21">da skal de føre henne ut foran døren til hennes fars hus, og mennene i hennes by skal steine henne til døde, fordi hun har gjort en skammelig gjerning i Israel og drevet hor i sin fars hus. Slik skal du utrydde det onde hos deg.</verse><verse id="22">Når en mann ligger hos en gift kvinne og blir grepet, så skal de begge dø, både mannen som lå hos kvinnen, og kvinnen selv. Slik skal du rydde det onde bort av Israel.</verse><verse id="23">Når en pike som er jomfru, er forlovet med en mann, og en annen mann treffer henne i byen og ligger med henne,</verse><verse id="24">så skal dere føre dem begge ut til byens port og steine dem til døde, piken fordi hun ikke skrek om hjelp i byen, og mannen fordi han krenket sin nestes hustru. Slik skal du utrydde det onde hos deg.</verse><verse id="25">Men dersom en mann treffer en forlovet pike ute på marken, og han holder henne fast og ligger med henne, da er det bare mannen som lå med henne, som skal dø.</verse><verse id="26">Med piken skal du ikke gjøre noe, hun har ingen dødsskyld. For med denne saken har det seg på samme vis som når en overfaller sin neste og slår ham i hjel.</verse><verse id="27">Han traff den forlovede piken ute på marken, hun skrek, men det var ingen som kunne hjelpe henne.</verse><verse id="28">Når en mann treffer en pike som er jomfru og ikke forlovet, og tar fatt på henne og ligger hos henne, og noen kommer over dem,</verse><verse id="29">da skal den mannen som lå hos henne, gi pikens far femti sekel sølv, og hun skal være hans hustru, fordi han krenket henne. Han må ikke skille seg fra henne så lenge han lever.</verse><verse id="30">Ingen må ta sin fars hustru til ekte og slik vanære sin fars leie.</verse></chapter><chapter id="23"><verse id="1">Ingen som er gjeldet, enten ved knusing eller ved skjæring, skal være med i Herrens menighet.</verse><verse id="2">Ingen som er født i hor, skal være med i Herrens menighet, selv ikke hans ætt i tiende ledd skal være med i Herrens menighet.</verse><verse id="3">Ingen ammonitt eller moabitt skal være med i Herrens menighet. Selv ikke deres ætt i tiende ledd skal noen gang være med i Herrens menighet,</verse><verse id="4">fordi de ikke kom dere i møte med brød og vann på veien, da dere dro ut av Egypt, og fordi han* leide Bileam, Beors sønn, fra Petor i Mesopotamia imot deg til å forbanne deg.</verse><verse id="5">Men Herren din Gud ville ikke høre på Bileam, og Herren din Gud vendte forbannelsen til velsignelse for deg, fordi Herren din Gud hadde deg kjær.</verse><verse id="6">Du skal aldri i dine levedager søke deres velferd og lykke.</verse><verse id="7">Men edomitten skal du ikke avsky, for han er din bror. Og du skal ikke avsky egypteren, for du har levd som fremmed i hans land.</verse><verse id="8">Deres ætt i tredje ledd kan få være med i Herrens menighet.</verse><verse id="9">Når du drar ut mot dine fiender og slår leir, da skal du vokte deg for alt som er usømmelig.</verse><verse id="10">Er det noen blant dere som er uren etter noe som er hendt ham om natten, skal han gå utenfor leiren og ikke komme inn igjen i leiren.</verse><verse id="11">Mot kveld skal han bade seg i vann, og når solen går ned, kan han komme inn i leiren.</verse><verse id="12">Du skal ha et sted utenfor leiren som du kan gå til.</verse><verse id="13">Mellom dine redskaper skal du ha en spade. Med den skal du grave et hull, når du setter deg ned der ute, og så igjen dekke over det som er gått fra deg.</verse><verse id="14">For Herren din Gud vandrer midt i din leir for å redde deg og gi dine fiender i din vold, og din leir skal være hellig, for at han ikke skal se noe motbydelig hos deg og vende seg bort fra deg.</verse><verse id="15">Du skal ikke sende en trell tilbake til hans herre når han har rømt fra sin herre og har flyktet til deg.</verse><verse id="16">Han skal bli hos deg i ditt land på det stedet han velger, i en av dine byer, hvor han helst vil være. Du skal ikke være hard mot ham.</verse><verse id="17">Verken blant Israels døtre eller Israels sønner skal det finnes noen som driver tempelhor.</verse><verse id="18">Du skal ikke komme inn i Herrens, din Guds hus med horelønn* eller hundepenger**, selv om du skulle ha lovt det. For begge deler er avskyelig for Herren din Gud.</verse><verse id="19">Du skal ikke ta rente av din bror, verken av penger eller av matvarer eller av noen annen ting som det tas rente av.</verse><verse id="20">Av utlendingen kan du ta rente, men ikke av din bror. Da skal Herren din Gud velsigne deg i alt det du tar deg fore i det landet du kommer inn i for å ta det i eie.</verse><verse id="21">Når du gir Herren din Gud et løfte, da skal du ikke vente med å holde det. For Herren din Gud vil kreve det av deg, og det vil ligge skyld på deg.</verse><verse id="22">Men om du lar være å gjøre noe løfte, vil du ikke få skyld på deg.</verse><verse id="23">Hva dine lepper har talt, skal du holde og gjøre, for du har gitt Herren ditt løfte frivillig og med din egen munn.</verse><verse id="24">Når du kommer inn i din nestes vingård, kan du ete druer, så mye du vil, til du er mett. Men du må ikke sanke noe i ditt spann.</verse><verse id="25">Når du kommer inn i din nestes kornåker, kan du plukke aks med hånden. Men sigd må du ikke bruke på din nestes kornåker.</verse></chapter><chapter id="24"><verse id="1">Dersom en mann tar seg en hustru og gifter seg med henne, og han ikke bryr seg om henne lenger, fordi han har funnet noe ved henne som byr ham imot, da kan han skrive et skilsmissebrev og gi henne i hånden og sende henne bort fra sitt hus.</verse><verse id="2">Om hun så, etter å ha flyttet fra ham, går bort og gifter seg med en annen mann,</verse><verse id="3">og denne andre mannen også får uvilje mot henne og skriver et skilsmissebrev og gir henne det i hånden og sender henne bort fra sitt hus, eller dersom han dør, denne andre mannen som har tatt henne til hustru,</verse><verse id="4">da må ikke hennes første mann, som sendte henne fra seg, ta henne til hustru igjen, etter at hun er blitt uren. For det er avskyelig for Herrens åsyn. Og du skal ikke føre synd over det landet Herren din Gud gir deg til arv.</verse><verse id="5">Når en mann nylig har tatt seg en hustru, skal han ikke dra ut i krig. Heller ikke skal det legges noen annen byrde på ham. Han skal være fri ett år til beste for sitt hus og til glede for hustruen som han har tatt til ekte.</verse><verse id="6">Ingen må ta en håndkvern eller en kvernstein i pant, for da tar han livet i pant.</verse><verse id="7">Dersom en mann blir grepet i å røve en av sine brødre blant Israels barn og mishandle eller selge ham, da skal denne tyven dø. Slik skal du rydde det onde bort hos deg.</verse><verse id="8">Når det gjelder spedalskhet, så må du være veldig nøye med å gjøre alt det de levittiske prestene lærer dere! Dere skal nøye gjøre slik som jeg har befalt dem.</verse><verse id="9">Kom i hu det Herren din Gud gjorde med Mirjam på veien, da dere dro ut av Egypt!</verse><verse id="10">Når du låner din neste noe, skal du ikke gå inn i hans hus for å hente det pantet han skal gi.</verse><verse id="11">Du skal bli stående utenfor, og den mannen du låner til, skal komme ut til deg med pantet.</verse><verse id="12">Dersom det er en fattig mann, så skal du ikke legge deg til å sove med hans pant i din besittelse.</verse><verse id="13">Du skal gi ham pantet tilbake når solen går ned, for at han kan legge seg i sin kappe og velsigne deg. Det skal tjene deg til rettferdighet for Herrens, din Guds åsyn.</verse><verse id="14">Du skal ikke gjøre urett mot en nødlidende og fattig dagarbeider, enten han er en av dine brødre eller en av de fremmede som bor i ditt land, rundt om i dine byer.</verse><verse id="15">Du skal gi ham lønn på dagen, og før solen går ned. For han er fattig og stunder etter sin lønn. Ellers kunne han rope over deg til Herren, og du kunne få skyld på deg.</verse><verse id="16">Foreldre skal ikke lide døden for sine barns skyld, og barn skal ikke lide døden for sine foreldres skyld. Enhver skal dø for sin egen synd.</verse><verse id="17">Du skal ikke bøye retten for en fremmed eller en farløs, og du skal ikke ta en enkes klær i pant.</verse><verse id="18">Husk at du selv var trell i Egypt, og at Herren din Gud fridde deg ut derfra. Derfor byr jeg deg å gjøre dette.</verse><verse id="19">Når du høster inn kornet på din åker, og du glemmer et kornbånd på åkeren, skal du ikke vende tilbake for å hente det. Den fremmede, den farløse og enken skal ha det. Så skal Herren din Gud velsigne deg i alt det du tar deg fore.</verse><verse id="20">Når du slår ned dine oliven, skal du ikke finplukke greinene etterpå. Den fremmede, den farløse og enken skal ha det.</verse><verse id="21">Når du høster din vingård, skal du ikke holde ettersanking. Den fremmede, den farløse og enken skal ha det.</verse><verse id="22">Husk at du selv var trell i landet Egypt. Derfor byr jeg deg å gjøre slik.</verse></chapter><chapter id="25"><verse id="1">Når det er trette mellom menn, og de trer fram for retten, og deres sak blir pådømt, så skal en dømme den som har rett til å ha rett, og den som har urett til å ha urett.</verse><verse id="2">Dersom da den skyldige skal straffes med slag, så skal dommeren la dem legge ham ned og i sitt påsyn la dem gi ham så mange slag som svarer til den uretten han har gjort.</verse><verse id="3">Førti slag kan han la dem gi ham, men ikke flere. Din bror skal ikke bli æreløs i dine øyne ved å få enda mange flere slag.</verse><verse id="4">Du skal ikke binde munnen til på en okse som tresker.</verse><verse id="5">Når brødre bor sammen, og en av dem dør og ikke har noen sønn, da skal den avdødes hustru ikke gifte seg med en fremmed mann utenfor ætten. Hennes manns bror skal gå inn til henne og ta henne til hustru, og slik ta henne til ekte i sin brors sted.</verse><verse id="6">Den første sønnen hun får, skal kalles sønn av den avdøde bror, for at den avdødes navn ikke skal utslettes av Israel.</verse><verse id="7">Men dersom mannen ikke har lyst til å gifte seg med sin brors hustru, da skal hun gå opp til porten, til de eldste, og si: Min manns bror nekter å oppreise sin bror et navn i Israel. Han vil ikke ta meg til ekte i sin brors sted.</verse><verse id="8">Og de eldste i hans by skal kalle ham for seg og tale med ham. Holder han da fast på sitt og sier: Jeg har ikke lyst til å gifte meg med henne!</verse><verse id="9">- da skal hans brors hustru tre fram til ham for de eldstes øyne og dra skoen av hans fot og spytte ham i ansiktet, og hun skal ta til orde og si: Slik skal en gjøre med den mannen som ikke vil bygge opp igjen sin brors hus.</verse><verse id="10">Hans ætt skal siden i Israel bli kalt den barbentes hus.</verse><verse id="11">Når to menn slåss, og den enes hustru kommer til og vil hjelpe sin mann mot den som slår ham, og hun rekker hånden fram og griper ham i kjønnsdelene,</verse><verse id="12">da skal du hogge hånden av henne. Du skal ikke spare henne.</verse><verse id="13">Du skal ikke ha to slags vektsteiner i pungen din, en stor og en liten.</verse><verse id="14">Du skal ikke ha to slags efa i huset ditt, en stor og en liten.</verse><verse id="15">Hele og rette vektsteiner, hel og rett efa skal du ha. Da skal du leve lenge i det landet Herren din Gud gir deg.</verse><verse id="16">For hver den som gjør slikt, hver den som gjør urett, er avskyelig for Herren din Gud.</verse><verse id="17">Husk hva Amalek gjorde mot deg på veien, da dere dro ut av Egypt,</verse><verse id="18">hvordan han kom mot deg på veien mens du var trett og sliten, og slo alle de utmattede i baktroppen som var blitt liggende etter. Han fryktet ikke Gud.</verse><verse id="19">Og når Herren din Gud gir deg ro for alle dine fiender rundt om i det landet Herren din Gud gir deg til arv og eie, da skal du utslette minnet om Amalek over hele jorden. Glem ikke det!</verse></chapter><chapter id="26"><verse id="1">Når du kommer inn i det landet Herren din Gud gir deg til arv, og du tar det i eie og bor der,</verse><verse id="2">da skal du ta førstegrøden av all jordens frukt som du høster i det landet Herren din Gud gir deg. Du skal legge det i en kurv og gå til det stedet Herren din Gud utvelger for å la sitt navn bo der.</verse><verse id="3">Du skal gå til den som er prest på den tiden, og si til ham: Jeg vitner i dag for Herren din Gud at jeg er kommet inn i det landet Herren med ed har lovt våre fedre å gi oss.</verse><verse id="4">Og presten skal ta kurven av din hånd og sette den ned foran Herrens, din Guds alter.</verse><verse id="5">Da skal du ta til orde og si for Herrens, din Guds åsyn: Min far var en omvankende arameer. Han dro ned til Egypt og bodde der som fremmed med en liten flokk. Der ble han til et stort, sterkt og tallrikt folk.</verse><verse id="6">Men egypterne for ille med oss og plaget oss og la hardt trellearbeid på oss.</verse><verse id="7">Da ropte vi til Herren, våre fedres Gud. Og Herren hørte vår røst og så vår nød, vårt strev og vår trengsel.</verse><verse id="8">Og Herren førte oss ut av Egypt med sterk hånd og med utrakt arm og med store, forferdelige gjerninger og med tegn og under.</verse><verse id="9">Han førte oss til dette stedet og ga oss dette landet, et land som flyter med melk og honning.</verse><verse id="10">Her kommer jeg nå med førstegrøden av landets frukter som du, Herre, har gitt meg. - Så skal du legge det ned for Herrens, din Guds åsyn og tilbe for Herrens, din Guds åsyn.</verse><verse id="11">Og du skal glede deg over alt det gode Herren din Gud har gitt deg og ditt hus, du og levitten og den fremmede som bor i ditt land.</verse><verse id="12">Når du i det tredje året, tiendeåret, er blitt ferdig med å utrede hele tienden av avlingen din, når du har gitt levitten, den fremmede, den farløse og enken, så de kan ete seg mett hos deg i dine byer,</verse><verse id="13">da skal du si for Herrens, din Guds åsyn: Nå har jeg båret det hellige ut av huset og gitt det til levitten og til den fremmede, til den farløse og til enken, nøyaktig etter det bud som du har gitt meg. Jeg har ikke overtrådt noen av dine bud og ikke glemt noe.</verse><verse id="14">Jeg har ikke ett noe av tienden mens jeg hadde sorg, og ikke båret bort noe av den mens jeg var uren, og jeg har ikke gitt noe av den til de døde. Jeg har vært lydig mot Herrens, min Guds røst. Jeg har i ett og alt gjort slik som du har befalt meg.</verse><verse id="15">Se ned fra din hellige bolig, fra himmelen! Og velsign ditt folk Israel og det landet du har gitt oss, slik som du med ed har lovt våre fedre, et land som flyter med melk og honning!</verse><verse id="16">På denne dagen byr Herren din Gud deg å holde disse lover og bud. Du skal akte vel på at du holder dem av hele ditt hjerte og av hele din sjel.</verse><verse id="17">I dag har du sagt at Herren skal være din Gud, og at du vil vandre på hans veier og holde hans lover og hans bud og hans forskrifter og lyde hans røst.</verse><verse id="18">Og Herren har i dag lovt deg at du skal være hans eiendomsfolk, slik som han har sagt til deg, for at du skal holde alle hans bud.</verse><verse id="19">Han vil sette deg høyt over alle folk han har skapt, til pris og til ry og til pryd. Du skal være et hellig folk for Herren din Gud, slik som han har sagt.</verse></chapter><chapter id="27"><verse id="1">Moses og de eldste i Israel bød folket og sa: Ta vare på alle de bud jeg gir dere i dag!</verse><verse id="2">Og når dere kommer over Jordan til det landet Herren din Gud gir deg, skal du reise opp noen store steiner og stryke dem med kalk.</verse><verse id="3">Og når du er kommet over, skal du skrive alle ordene i denne loven på dem, så du kan få komme inn i det landet Herren din Gud gir deg. Det er et land som flyter med melk og honning, slik som Herren, dine fedres Gud, har lovt deg.</verse><verse id="4">Så snart dere er kommet over Jordan, skal dere reise opp på Ebal-fjellet disse steinene som jeg i dag gir dere befaling om. Og du skal stryke dem med kalk.</verse><verse id="5">Der skal du bygge et alter for Herren din Gud, et alter av steiner. Du skal ikke bruke jern på dem.</verse><verse id="6">Av hele steiner skal du bygge alteret for Herren din Gud, og på det skal du ofre brennoffer til Herren din Gud.</verse><verse id="7">Du skal ofre fredsoffer og ete dem der og være glad for Herrens, din Guds åsyn.</verse><verse id="8">På steinene skal du skrive alle ordene i denne loven, klart og tydelig.</verse><verse id="9">Moses og de levittiske prestene talte til hele Israel og sa: Gi akt og hør, Israel! På denne dagen er du blitt Herrens, din Guds folk.</verse><verse id="10">Så lyd da Herrens, din Guds røst, og hold hans bud og hans lover, som jeg gir deg i dag!</verse><verse id="11">Samme dag bød Moses folket og sa:</verse><verse id="12">Når dere er kommet over Jordan, skal disse stå på fjellet Garisim og velsigne folket: Simeon og Levi og Juda og Issakar og Josef og Benjamin.</verse><verse id="13">Og disse skal stå på fjellet Ebal og lyse forbannelsen: Ruben og Gad og Asjer og Sebulon og Dan og Naftali.</verse><verse id="14">Levittene skal ta til orde og si med høy røst til hver mann i Israel:</verse><verse id="15">Forbannet være den mann som lager et utskåret eller et støpt bilde, en vemmelse for Herren, et verk av en kunstners hender, og stiller det opp i hemmelighet! Og alt folket skal svare og si: Amen.</verse><verse id="16">Forbannet være den som forakter sin far eller sin mor! Og alt folket skal si: Amen.</verse><verse id="17">Forbannet være den som flytter merkesteinene mellom seg og sin neste! Og alt folket skal si: Amen.</verse><verse id="18">Forbannet være den som får en blind til å fare vill på veien! Og alt folket skal si: Amen.</verse><verse id="19">Forbannet være den som bøyer retten for en fremmed, en farløs og en enke! Og alt folket skal si: Amen.</verse><verse id="20">Forbannet være den som ligger med sin fars hustru, for han har vanæret sin fars leie! Og alt folket skal si: Amen.</verse><verse id="21">Forbannet være den som har kjønnsomgang med noe dyr! Og alt folket skal si: Amen.</verse><verse id="22">Forbannet være den som ligger hos sin søster, sin fars eller sin mors datter! Og alt folket skal si: Amen.</verse><verse id="23">Forbannet være den som ligger hos sin hustrus mor! Og alt folket skal si: Amen.</verse><verse id="24">Forbannet være den som slår sin neste i hjel i hemmelighet! Og alt folket skal si: Amen.</verse><verse id="25">Forbannet være den som tar imot bestikkelse for å slå noen i hjel og utøser uskyldig blod! Og alt folket skal si: Amen.</verse><verse id="26">Forbannet være den som ikke holder ordene i denne loven og ikke gjør etter dem! Og alt folket skal si: Amen.</verse></chapter><chapter id="28"><verse id="1">Dersom du nå hører på Herrens, din Guds røst, så du akter vel på å holde alle hans bud, som jeg gir deg i dag, da skal Herren din Gud heve deg høyt over alle folkene på jorden.</verse><verse id="2">Og alle disse velsignelsene skal komme over deg og nå deg, så sant du hører på Herrens, din Guds røst:</verse><verse id="3">Velsignet være du i byen, og velsignet være du på marken!</verse><verse id="4">Velsignet være ditt livs frukt og frukten av din jord og frukten av ditt fe, det som fødes av ditt storfe, og det som fødes av ditt småfe!</verse><verse id="5">Velsignet være din kurv og ditt deigtrau!</verse><verse id="6">Velsignet være du i din inngang, og velsignet være du i din utgang!</verse><verse id="7">Herren skal la dine fiender som reiser seg mot deg, ligge under for deg. På én vei skal de dra ut mot deg, og på sju veier skal de flykte for deg.</verse><verse id="8">Herren skal befale velsignelsen å være hos deg i dine lagerhus og følge deg i alt det du tar deg fore. Han skal velsigne deg i det landet Herren din Gud gir deg.</verse><verse id="9">Herren skal gjøre deg til et hellig folk for seg, som han har lovt deg med ed, såfremt du tar vare på Herrens, din Guds bud og vandrer på hans veier.</verse><verse id="10">Og alle folk på jorden skal se at du er kalt med Herrens navn, og de skal frykte deg.</verse><verse id="11">Herren skal gi deg overflod av alt som godt er, både av ditt livs frukt og av frukten av ditt kveg og av frukten av din jord i det landet som Herren med ed lovte dine fedre å gi deg.</verse><verse id="12">Herren skal lukke opp for deg sitt rike skattkammer, himmelen, og gi ditt land regn i rette tid, og han skal velsigne alt dine henders arbeid. Du skal låne til mange folk, men selv skal du ikke trenge til å låne av noen.</verse><verse id="13">Herren skal gjøre deg til hode og ikke til hale. Du skal alltid være ovenpå og aldri ligge under, såfremt du hører på Herrens, din Guds bud, som jeg i dag byr deg å ta vare på og holde,</verse><verse id="14">og såfremt du ikke viker av fra noen av de ordene jeg legger fram for dere i dag, verken til høyre eller til venstre, så du følger andre guder og dyrker dem.</verse><verse id="15">Men dersom du ikke hører på Herrens, din Guds røst, og ikke akter vel på å holde alle hans bud og hans lover, som jeg gir deg i dag, da skal alle disse forbannelsene komme over deg og nå deg:</verse><verse id="16">Forbannet være du i byen, og forbannet være du på marken!</verse><verse id="17">Forbannet være din kurv og ditt deigtrau!</verse><verse id="18">Forbannet være ditt livs frukt og din jords frukt, det som fødes av ditt storfe, og det som fødes av ditt småfe!</verse><verse id="19">Forbannet være du i din inngang, og forbannet være du i din utgang!</verse><verse id="20">Herren skal sende forbannelse, forvirring og trussel mot deg i alt det du rekker din hånd ut til og tar deg fore, inntil du blir ødelagt og går i hast til grunne for dine onde gjerningers skyld, fordi du forlot meg.</verse><verse id="21">Herren skal la pest henge fast ved deg til han har utryddet deg av det landet du kommer inn i og skal ta i eie.</verse><verse id="22">Herren skal slå deg med tæring og feber, med betennelse og verk, med tørke og kornsot og rust*, og de skal forfølge deg til du går til grunne.</verse><verse id="23">Himmelen over ditt hode skal være som kobber, og jorden under deg som jern.</verse><verse id="24">Herren skal la støv og sand være det regnet han gir ditt land. Det skal komme ned over deg fra himmelen til du blir ødelagt.</verse><verse id="25">Herren skal la deg ligge under for dine fiender: På én vei skal du dra ut mot dem, og på sju veier skal du flykte for dem. Du skal bli mishandlet av alle jordens riker.</verse><verse id="26">Dine døde kropper skal bli til føde for alle himmelens fugler og for jordens dyr, og ingen skal jage dem bort.</verse><verse id="27">Herren skal slå deg med Egypts byller, med svulster og med skabb og med utslett som ikke kan leges.</verse><verse id="28">Herren skal slå deg med vanvidd og med blindhet og med forvirring av ditt sinn.</verse><verse id="29">Du skal famle deg fram midt på dagen, som den blinde famler seg fram i mørket. Du skal ingen lykke ha på dine veier, og du skal bare bli undertrykt og utplyndret alle dager. Og det skal ikke være noen som frelser.</verse><verse id="30">Du skal forlove deg med en kvinne, og en annen mann skal ligge med henne. Du skal bygge et hus og ikke bo i det. Du skal plante en vingård og ikke ta den i bruk.</verse><verse id="31">Din okse skal bli slaktet for dine øyne, og du skal ikke ete av den. Ditt esel skal bli røvet mens du ser på, og ikke komme tilbake til deg. Ditt småfe skal gis til dine fiender, og ingen skal hjelpe deg.</verse><verse id="32">Dine sønner og dine døtre skal overgis til et fremmed folk. Dine øyne skal se det og fortæres av lengsel etter dem hele dagen, og din hånd skal være maktesløs.</verse><verse id="33">Frukten av din jord og av alt ditt arbeid skal fortæres av folk du ikke kjenner. Du skal bare bli undertrykt og mishandlet alle dager.</verse><verse id="34">Du skal bli vanvittig av det synet som dine øyne må se.</verse><verse id="35">Herren skal slå deg på knær og lår med onde byller som ikke kan leges, fra fotsåle til isse.</verse><verse id="36">Herren skal føre deg og din konge, som du setter over deg, bort til et folk som verken du eller dine fedre har kjent. Der skal du dyrke andre guder, stokk og stein.</verse><verse id="37">Du skal bli til et skremsel, til et ordspråk og en spott blant alle de folkene Herren fører deg til.</verse><verse id="38">Du skal føre mye såkorn ut på marken, men lite skal du samle inn, for gresshoppen skal ete det opp.</verse><verse id="39">Vingårder skal du plante og dyrke, men vin skal du ikke drikke og ikke kunne lagre, for makk skal ete den opp.</verse><verse id="40">Oliventrær skal du ha i hele ditt land, men du skal ikke salve deg med olje, for ditt oljetre skal kaste karten av.</verse><verse id="41">Sønner og døtre skal du få, men du skal ikke beholde dem, for de skal gå i fangenskap.</verse><verse id="42">Alle dine trær og all din jords frukt skal gresshoppen ta i eie.</verse><verse id="43">Den fremmede som bor i ditt land, skal stige opp over deg, høyere og høyere, men du skal synke dypere og dypere.</verse><verse id="44">Han skal låne til deg, men du skal ikke kunne låne til ham. Han skal være hode, og du skal være hale.</verse><verse id="45">Alle disse forbannelser skal komme over deg og forfølge deg og nå deg til du blir ødelagt, fordi du ikke hørte på Herrens, din Guds røst, og ikke tok vare på hans bud og hans lover, som han ga deg.</verse><verse id="46">De skal være til et tegn og et under som skal henge ved deg og din ætt til evig tid.</verse><verse id="47">Fordi du ikke tjente Herren din Gud med glede og av hjertens lyst, enda du hadde overflod på alt,</verse><verse id="48">så skal du tjene dine fiender, som Herren skal sende mot deg, i hunger og tørst og i nakenhet og i mangel på alt. Han skal legge et jernåk på din hals, til han har ødelagt deg.</verse><verse id="49">Herren skal føre over deg et folk langt bortefra, fra jordens ende. Det er et folk som kommer flyvende lik en ørn, et folk med et språk du ikke forstår.</verse><verse id="50">Det er et folk med hardt ansikt, som ikke akter den gamle og ikke har medynk med den unge.</verse><verse id="51">Det eter opp frukten av ditt fe og frukten av din jord, til du blir ødelagt. Det levner deg verken korn eller most eller olje, heller ikke det som fødes av ditt storfe, eller det som fødes av ditt småfe, til de har gjort ende på deg.</verse><verse id="52">De beleirer deg i alle dine byer, inntil dine høye og faste murer, som du satte din lit til, faller i hele ditt land. De beleirer deg i alle dine byer i hele ditt land, det som Herren din Gud har gitt deg.</verse><verse id="53">Da skal du ete ditt livs frukt, kjøttet av dine sønner og dine døtre, som Herren din Gud gir deg. Så stor er den trengsel og angst, som din fiende skal føre over deg.</verse><verse id="54">Den fineste og mest bortskjemte av dine menn skal se med onde øyne på sin bror og på hustruen i sin favn og på de barn han ennå har tilbake,</verse><verse id="55">og ikke unne noen av dem det minste grann av sine barns kjøtt, som han eter, fordi intet annet ble levnet ham. Så stor er den trengselen og angsten som din fiende skal føre over deg i alle dine byer.</verse><verse id="56">Den fineste og mest bortskjemte av dine kvinner, som aldri prøvde å sette sin fot på jorden, så fin og forvent var hun, skal se med onde øyne på mannen i sin favn og på sin sønn og sin datter</verse><verse id="57">og ikke unne dem sin etterbyrd, som går fra henne, eller de barn hun får. For i mangel på alt skal hun ete dem i hemmelighet. Så stor er den trengselen og angsten som din fiende skal føre over deg i dine byer.</verse><verse id="58">Dersom du ikke gir akt på å holde alle ordene i denne loven, de som står skrevet i denne boken - dersom du ikke frykter dette herlige og forferdelige navn: Herren din Gud,</verse><verse id="59">da skal Herren sende uhørte plager over deg og uhørte plager over din ætt, store og vedholdende plager og onde og langvarige sykdommer.</verse><verse id="60">Han skal la alle Egypts sykdommer, som du gruer for, komme over deg, og de skal henge ved deg.</verse><verse id="61">Alle andre sykdommer og alle andre plager, som det ikke står skrevet noe om i denne lovens bok, skal Herren la komme over deg, til du er ødelagt.</verse><verse id="62">Bare en liten flokk skal bli igjen av dere - dere som var så tallrike som himmelens stjerner - fordi du ikke hørte på Herrens, din Guds røst.</verse><verse id="63">Likesom Herren gledet seg over å gjøre vel mot dere og gjøre dere tallrike, slik skal Herren glede seg ved å forderve dere og ødelegge dere. Dere skal rykkes opp av det landet du kommer inn i og skal ta i eie.</verse><verse id="64">Herren skal spre deg blant alle folkene fra jordens ene ende til den andre. Der skal du dyrke andre guder, som verken du eller dine fedre har kjent, stokk og stein.</verse><verse id="65">Blant disse folkene skal du aldri ha ro. Der skal ingen hvile være for din fot. Herren skal der gi deg et bevende hjerte og uttærte øyne og en avmektig sjel.</verse><verse id="66">Ditt liv skal henge i et hår. Du skal engstes natt og dag og aldri være sikker på ditt liv.</verse><verse id="67">Om morgenen skal du si: Var det bare kveld! Og om kvelden skal du si: Var det bare morgen! - for den angsten du kjenner i ditt hjerte, og for det synet du ser med dine øyne.</verse><verse id="68">Herren skal føre deg tilbake til Egypt på skip, den veien som jeg sa deg at du aldri mer skulle få se. Der skal dere bli budt ut til dine fiender som treller og trellkvinner, men det er ingen som kjøper.</verse></chapter><chapter id="29"><verse id="1">Dette er den paktens ord som Herren bød Moses å gjøre med Israels barn i Moabs land, i tillegg til den pakten han hadde gjort med dem på Horeb.</verse><verse id="2">Moses kalte hele Israel til seg og sa til dem: Dere har sett alt det Herren gjorde for deres øyne i landet Egypt med farao og alle hans tjenere og hele hans land,</verse><verse id="3">de store plagene som du så for dine øyne, de store tegnene og undrene.</verse><verse id="4">Men like til denne dag har Herren ikke gitt dere hjerte til å forstå eller øyne til å se eller ører til å høre med.</verse><verse id="5">Jeg lot dere vandre førti år i ørkenen. Deres klær ble ikke utslitt, og skoene ble ikke utslitt på din fot.</verse><verse id="6">Dere fikk ikke brød å ete eller vin og sterk drikk å drikke, for at dere skulle kjenne at jeg, Herren, er deres Gud.</verse><verse id="7">Da dere kom til dette stedet, dro Sihon, kongen i Hesjbon, og Og, kongen i Basan, ut imot oss til kamp, og vi slo dem.</verse><verse id="8">Vi tok deres land og lot rubenittene og gadittene og den halve Manasses stamme få det til arv.</verse><verse id="9">Så ta da vare på denne paktens ord og hold dem, så dere farer viselig fram i alt det dere gjør.</verse><verse id="10">I dag står dere alle for Herrens, deres Guds åsyn - deres høvdinger, deres stammer, deres eldste og deres tilsynsmenn, hver mann i Israel,</verse><verse id="11">deres barn, deres hustruer og den fremmede som er i din leir, både vedhoggeren og vannbæreren,</verse><verse id="12">for at du skal gå inn i pakten med Herren din Gud og i edsforbundet med ham, det som Herren din Gud oppretter med deg i dag.</verse><verse id="13">For han vil i dag gjøre deg til sitt folk, og selv vil han være din Gud, som han har tilsagt deg, og som han med ed har lovt dine fedre Abraham, Isak og Jakob.</verse><verse id="14">Ikke bare med dere gjør jeg denne pakten og dette edsforbundet,</verse><verse id="15">men både med dem som i dag står her sammen med oss for Herrens, vår Guds åsyn, og med dem som ikke er her sammen med oss i dag.</verse><verse id="16">For dere vet selv hvordan vi bodde i landet Egypt, og hvordan vi dro fram gjennom landene til de folkene dere har dratt igjennom.</verse><verse id="17">Dere så deres avskyelige gudebilder, de guder av tre og stein, av sølv og gull, som de hadde.</verse><verse id="18">La det ikke være hos dere noen mann eller kvinne eller ætt eller stamme som i dag i sitt hjerte vender seg bort fra Herren vår Gud, så han går bort og dyrker disse folkenes guder! La det ikke være hos dere noen rot som bærer trollbær eller malurt.</verse><verse id="19">Ingen må, når han hører dette edsforbundets ord, prise seg lykkelig og tenke at det skal gå ham vel selv om han følger sitt eget harde hjerte. Da ødelegger han det vannrike landet sammen med det tørre.</verse><verse id="20">Herren vil ikke tilgi ham. Nei, da skal Herrens vrede og nidkjærhet blusse opp mot den mannen. Og alle de forbannelsene som er skrevet i denne boken, skal hvile på ham. Og Herren skal utslette hans navn under himmelen.</verse><verse id="21">Herren skal skille ham ut fra alle Israels stammer til fordervelse, etter alle forbannelsene i den pakten som er skrevet i denne lovens bok.</verse><verse id="22">Når den kommende slekt, deres barn som vokser opp etter dere, og den fremmede som kommer fra et fjernt land, ser de slag som har rammet dette landet, og de sykdommer som Herren har påført det,</verse><verse id="23">- svovel og salt, hele dets jord oppbrent, så den ikke kan bli tilsådd og ikke gi grøde, og ingen plante kan vokse der, en ødeleggelse som Sodomas og Gomorras, Admas og Sebojims, den gang Herren ødela dem i sin vrede og harme - da skal de si,</verse><verse id="24">ja, alle folkene skal si: Hvorfor har Herren gjort slik mot dette landet? Hva er dette for en svær vredesild?</verse><verse id="25">Da skal de få til svar: Fordi de forlot den pakten som Herren, deres fedres Gud gjorde med dem da han førte dem ut av landet Egypt,</verse><verse id="26">og de gikk bort og dyrket andre guder og tilba dem, guder som de ikke kjente, og som han ikke hadde gitt dem lov til å dyrke,</verse><verse id="27">derfor ble Herrens vrede opptent mot dette landet, så han førte over det alle de forbannelsene som er skrevet i denne boken.</verse><verse id="28">Herren rykket dem opp av deres land i vrede og harme og stor forbitrelse og kastet dem bort til et fremmed land, slik som det er i dag.</verse><verse id="29">Det skjulte hører Herren vår Gud til, men det åpenbarte er for oss og for våre barn til evig tid, for at vi skal holde alle ordene i denne loven.</verse></chapter><chapter id="30"><verse id="1">Når alle disse tingene kommer over deg, velsignelsen og forbannelsen som jeg har forelagt deg, og du tar det til hjertet ute blant alle de folk som Herren din Gud har drevet deg bort til,</verse><verse id="2">og når du av hele ditt hjerte og hele din sjel omvender deg til Herren din Gud og hører på hans røst i alt det som jeg byr deg i dag, både du og dine barn,</verse><verse id="3">da skal Herren din Gud gjøre ende på ditt fangenskap og miskunne seg over deg. Han skal igjen samle deg fra alle de folkene som Herren din Gud hadde spredt deg iblant.</verse><verse id="4">Selv om dere er drevet bort til himmelens ende, så skal Herren din Gud samle deg og hente deg der.</verse><verse id="5">Og Herren din Gud skal føre deg til det landet dine fedre eide, og du skal ta det i eie. Han skal gjøre vel imot deg og gjøre deg mer tallrik enn dine fedre.</verse><verse id="6">Og Herren din Gud skal omskjære ditt hjerte og dine etterkommeres hjerte, så du elsker Herren din Gud av hele ditt hjerte og av hele din sjel. Da skal du få leve.</verse><verse id="7">Herren din Gud skal legge alle disse forbannelsene på dine fiender og på dem som har hatet og forfulgt deg.</verse><verse id="8">Men du skal igjen høre på Herrens røst og holde alle hans bud, som jeg gir deg i dag.</verse><verse id="9">I alt det du tar deg fore, skal Herren din Gud gi deg overflod på alt som godt er, både av ditt livs frukt og av frukten av ditt fe og av frukten av din jord. For Herren skal igjen glede seg over deg og gjøre vel imot deg, likesom han gledet seg over dine fedre,</verse><verse id="10">så sant du hører på Herrens, din Guds røst, så du tar vare på hans bud og hans lover, og det som er skrevet i denne lovens bok, og så sant du omvender deg til Herren din Gud av hele ditt hjerte og av hele din sjel.</verse><verse id="11">For dette bud som jeg gir deg i dag, er ikke for høyt for deg, og det er ikke langt borte.</verse><verse id="12">Det er ikke oppe i himmelen, så du må si: Hvem vil fare opp til himmelen for oss og hente det ned og la oss høre det, så vi kan gjøre etter det?</verse><verse id="13">Det er heller ikke på den andre siden av havet, så du må si: Hvem vil fare over havet for oss og hente det til oss og la oss høre det, så vi kan gjøre etter det?</verse><verse id="14">Men ordet er deg ganske nær, i din munn og i ditt hjerte, så du kan gjøre etter det.</verse><verse id="15">Se, jeg har i dag lagt fram for deg livet og det gode, og døden og det onde.</verse><verse id="16">Jeg byr deg i dag å elske Herren din Gud, og vandre på hans veier og ta vare på hans bud og hans lover og hans forskrifter, så du kan leve og bli tallrik, og Herren din Gud kan velsigne deg i det landet du kommer inn i og skal ta i eie.</verse><verse id="17">Men dersom ditt hjerte vender seg bort, og du ikke vil være lydig, men lar deg forføre og tilber andre guder og dyrker dem,</verse><verse id="18">da forkynner jeg dere i dag at dere skal gå helt til grunne. Dere skal ikke leve lenge i det landet som du nå drar til over Jordan for å komme inn i det og ta det i eie.</verse><verse id="19">Jeg tar i dag himmelen og jorden til vitne mot dere: Livet og døden har jeg lagt fram for deg, velsignelsen og forbannelsen. Velg da livet, så du kan få leve, du og din ætt!</verse><verse id="20">Elsk Herren din Gud. Hør på hans røst og hold fast ved ham! For dette er ditt liv. Og da skal du nå en høy alder og få være i det landet som Herren med ed har lovt å gi til dine fedre Abraham, Isak og Jakob.</verse></chapter><chapter id="31"><verse id="1">Og Moses gikk fram og talte disse ordene til hele Israel -</verse><verse id="2">han sa til dem: Jeg er i dag hundre og tjue år gammel. Jeg kan ikke mer gå ut og inn som før, og Herren har sagt til meg: Du skal ikke komme over Jordan her.</verse><verse id="3">Herren din Gud vil selv dra fram foran deg. Han vil utrydde disse folkene for deg, så du kan ta deres land i eie. Josva, han skal dra fram foran deg, slik som Herren har sagt.</verse><verse id="4">Herren skal gjøre med dem som han gjorde med Sihon og Og, amorittenes konger, den gang han gjorde ende på dem og ødela deres land.</verse><verse id="5">Herren skal gi dem i deres hånd, og dere skal gjøre med dem nøyaktig som jeg har befalt dere.</verse><verse id="6">Vær frimodige og sterke! Frykt ikke og vær ikke redd for dem! For Herren din Gud går selv med deg, han skal ikke slippe deg og ikke forlate deg.</verse><verse id="7">Og Moses kalte Josva til seg og sa til ham så hele Israel hørte det: Vær frimodig og sterk! For du skal dra inn med dette folket i det landet som Herren med ed har lovt å gi deres fedre, og du skal skifte det ut til arv mellom dem.</verse><verse id="8">Herren, han som drar foran deg, han skal være med deg - han skal ikke slippe deg og ikke forlate deg. Du skal ikke frykte og ikke være motløs.</verse><verse id="9">Så skrev Moses opp denne loven og overga den til prestene, Levis sønner, som bar Herrens paktsark, og til alle de eldste i Israel.</verse><verse id="10">Og Moses bød dem og sa: Hvert sjuende år, i ettergivelsesåret, på løvhyttefesten,</verse><verse id="11">når hele Israel møter fram for å vise seg for Herrens, din Guds åsyn på det stedet han utvelger, da skal du lese opp denne loven for hele Israel så de hører på det.</verse><verse id="12">Kall folket sammen, mennene og kvinnene og barna og de fremmede som bor i dine byer, så de kan høre det og lære å frykte Herren deres Gud og akte vel på å holde alle ordene i denne loven.</verse><verse id="13">Deres barn, som ikke kjenner den, skal få høre den og lære å frykte Herren deres Gud alle de dager dere lever i det landet som dere nå drar til over Jordan og skal ta i eie.</verse><verse id="14">Og Herren sa til Moses: Se, din dødsdag er nær. Kall på Josva og still dere fram ved sammenkomstens telt, for at jeg kan gi ham mine befalinger. Og Moses og Josva gikk fram og stilte seg ved sammenkomstens telt.</verse><verse id="15">Da åpenbarte Herren seg ved teltet i en skystøtte, og skystøtten sto ved inngangen til teltet.</verse><verse id="16">Og Herren sa til Moses: Når du hviler hos dine fedre, da vil dette folket komme til å drive hor med de fremmede guder i det landet de kommer inn i. De vil forlate meg og bryte min pakt, som jeg har gjort med dem.</verse><verse id="17">Den dagen skal min vrede bli opptent mot dem. Jeg vil forlate dem og skjule mitt åsyn for dem, så de går til grunne. Mangfoldige ulykker og trengsler kommer over dem. Og de skal si på den dagen: Er det ikke fordi min Gud ikke er med meg at disse ulykkene er kommet over meg?</verse><verse id="18">Men på den dagen vil jeg ganske skjule mitt åsyn for dem, fordi de har gjort så mye ondt og vendt seg til andre guder.</verse><verse id="19">Så skriv nå opp for dere denne sangen* og lær Israels barn den, legg den i deres munn, så den kan være et vitne for meg mot Israels barn.</verse><verse id="20">For jeg vil føre dem inn i det landet som jeg med ed har lovt å gi deres fedre, et land som flyter med melk og honning. Men når de har ett og er blitt mette og fete, da vil de vende seg til andre guder og dyrke dem og forakte meg og bryte min pakt.</verse><verse id="21">Når mange ulykker og trengsler kommer over dem, skal denne sangen lyde for dem som et vitne - den skal ikke glemmes hos dem som kommer etter, og ikke dø i deres munn. For jeg kjenner de tanker som de går med allerede nå, før jeg fører dem inn i det landet som jeg med ed har lovt å gi dem.</verse><verse id="22">Samme dag skrev Moses opp denne sangen og lærte Israels barn den.</verse><verse id="23">Og han* bød Josva, Nuns sønn, og sa: Vær frimodig og sterk! For du skal føre Israels barn inn i det landet jeg med ed har lovt dem, og jeg vil være med deg.</verse><verse id="24">Da Moses var ferdig med å skrive denne lovens ord i en bok helt til enden,</verse><verse id="25">bød han levittene, som bar Herrens paktsark, og sa:</verse><verse id="26">Ta denne lovens bok og legg den ved siden av Herrens, deres Guds paktsark! Der skal den ligge som et vitne mot deg.</verse><verse id="27">For jeg kjenner din gjenstridighet og din stive nakke. Se, ennå i dag mens jeg lever og er iblant dere, har dere vært gjenstridige mot Herren. Hvor mye mer da etter min død!</verse><verse id="28">Kall nå sammen til meg alle de eldste i deres stammer og deres tilsynsmenn, så vil jeg tale disse ordene for dem og ta himmelen og jorden til vitne mot dem.</verse><verse id="29">For jeg vet at etter min død vil dere gjøre det som er galt og vike av fra den veien jeg har befalt dere å vandre. Ulykken skal komme over dere i de siste dager, fordi dere gjør det som er ondt i Herrens øyne, og egger ham til vrede ved det som deres hender har gjort.</verse><verse id="30">Deretter fremsa Moses denne sangen, fra begynnelsen til enden, for hele Israels menighet.</verse></chapter><chapter id="32"><verse id="1">Lytt, dere himler, og jeg vil tale! La jorden høre på min munns ord!</verse><verse id="2">La min lære risle som regnet, og mine ord dryppe som duggen, som regnskur på grønne spirer, som regnbyger på urter og gress!</verse><verse id="3">For Herrens navn vil jeg forkynne. Gi vår Gud ære!</verse><verse id="4">Klippen! Fullkomment er hans verk, for rettferd er alle hans veier. En trofast Gud, uten svik, rettferdig og rettvis er han.</verse><verse id="5">Dårlig handlet de mot ham, de er ikke sønner av ham, en fordervet og vrang slekt.</verse><verse id="6">Lønner dere Herren slik, du dårlige og uvise folk? Er han ikke din Far, som gjorde deg til sin eiendom? Han skapte deg og dannet deg.</verse><verse id="7">Kom svunne dager i hu, gi akt på årene fra slekt til slekt! Spør din far, han vil kunngjøre deg det - dine gamle, de vil si deg det.</verse><verse id="8">Da Den Høyeste ga folkene arv, da han skilte menneskenes barn, satte han folkenes grenser etter tallet på Israels sønner.</verse><verse id="9">For Herrens del er hans folk, Jakob er hans arvedel.</verse><verse id="10">Han fant ham i et øde land, i villmarken, blant hyl fra villdyr i ørkenen. Han vernet om ham, han våket over ham, han voktet ham som sin øyesten.</verse><verse id="11">Som ørnen vekker sitt rede og svever over sine unger, slik bredte han ut sine vinger. Han tok ham opp og bar ham på sine slagfjær.</verse><verse id="12">Det var Herren alene som førte ham, og ingen fremmed gud var med ham.</verse><verse id="13">Han lot ham fare fram over jordens høyder. Han åt markens grøde. Han lot ham suge honning av klippen og olje av det hardeste fjell.</verse><verse id="14">Han ga ham rømme av kyr og melk av sauer og fett av lam og av værer fra Basan og av bukker, og hvetens feteste marg. Druers blod drakk du, skummende vin.</verse><verse id="15">Da ble Jesurun* fet og spente bakut - du ble fet og tykk og stinn. Han forkastet Gud, som hadde skapt ham, og foraktet sin frelses klippe.</verse><verse id="16">De vakte hans nidkjærhet ved fremmede guder, ved motbydelige avguder vakte de hans harme.</verse><verse id="17">De ofret til åndemaktene*, som ikke er Gud, til guder som de ikke kjente, nye og nylig oppkommet, som deres fedre ikke fryktet.</verse><verse id="18">Klippen, ditt opphav, enset du ikke. Du glemte Gud, han som fødte deg.</verse><verse id="19">Herren så det og forkastet dem, for hans sønner og døtre hadde krenket ham.</verse><verse id="20">Og han sa: Jeg vil skjule mitt åsyn for dem. Jeg vil se hva ende det vil ta med dem. For en vrang slekt er de, barn som det ikke er troskap i.</verse><verse id="21">De vakte min nidkjærhet med det som ikke er Gud. De vakte min harme ved sine tomme avguder. Også jeg vil vekke deres nidkjærhet med det som ikke er et folk, ved et uforstandig folk vil jeg vekke deres harme.</verse><verse id="22">For en ild er opptent i min vrede og brenner til dypeste dødsrike. Den fortærer landet og dets grøde og setter fjellenes grunnvoller i brann.</verse><verse id="23">Jeg vil samle ulykker over dem. Alle de pilene jeg har, vil jeg bruke mot dem.</verse><verse id="24">De skal utsuges av sult og fortæres av brennende feber og giftig sott. Villdyrs tann vil jeg sende mot dem og eiter av ormen som kryper i støvet.</verse><verse id="25">Ute skal sverdet, inne i kamrene skal redsel rive bort både unge menn og jomfruer, det diende barnet og den gråhårede mannen.</verse><verse id="26">Jeg sa: Jeg vil knuse dem, utslette minnet om dem blant menneskene!</verse><verse id="27">Men jeg fryktet for at fiendene skulle krenke meg, at deres motstandere skulle mistyde det og si: Det var vår hånd som var så sterk, det var ikke Herren som gjorde alt dette.</verse><verse id="28">For de er et folk uten visdom, det er ikke forstand hos dem.</verse><verse id="29">Dersom de var vise, ville de forstå dette, innse hvordan det vil gå dem til slutt.</verse><verse id="30">Hvordan kunne én forfølge tusen, og to drive ti tusen på flukt, hvis ikke deres klippe hadde solgt dem, og Herren overgitt dem?</verse><verse id="31">For deres klippe er ikke som vår klippe - det kan våre fiender selv vitne!</verse><verse id="32">Deres vintre er av Sodomas vintre og fra Gomorras marker. Deres druer er giftige druer, de har beske klaser.</verse><verse id="33">Deres vin er slangers brennende gift og fryktelig ormeeiter.</verse><verse id="34">Er ikke dette gjemt hos meg, under segl i mine lagerrom?</verse><verse id="35">Meg hører hevn og gjengjeldelse til på den tid når deres fot vakler. For deres undergangs dag er nær, hastig kommer det som venter dem.</verse><verse id="36">For Herren skal dømme sitt folk og ha medynk med sine tjenere, når han ser at deres makt er borte, at det er ute både med store og små.</verse><verse id="37">Og han skal si: Hvor er nå deres guder, klippen som de satte sin lit til,</verse><verse id="38">de som åt fettet av deres slaktoffer og drakk deres drikkoffers vin? La dem reise seg og hjelpe dere! La dem være deres vern!</verse><verse id="39">Nå ser dere hvem jeg er, og at det er ingen Gud uten meg. Jeg tar liv og gir liv. Jeg sårer, og jeg leger, og det er ingen som redder av min hånd.</verse><verse id="40">For jeg løfter min hånd mot himmelen og sier: Så sant jeg lever evig:</verse><verse id="41">Når jeg kvesser mitt lynende sverd og tar dommen i min hånd, da vil jeg føre hevn over mine fiender og gjengjelde dem som hater meg.</verse><verse id="42">Jeg vil gjøre mine piler drukne av blod, og mitt sverd skal ete kjøtt, blod av falne og fangne, av fiendtlige høvdingers hode.</verse><verse id="43">Dere hedninger, pris hans folk! For han hevner sine tjeneres blod. Over sine fiender fører han hevn, og han gjør soning for sitt land, for sitt folk.</verse><verse id="44">Så kom da Moses og sa fram hele denne sangen for folket, han og Josva, Nuns sønn.</verse><verse id="45">Og da Moses var ferdig med å tale alle disse ordene til hele Israel,</verse><verse id="46">sa han til dem: Akt på alle de ordene som jeg i dag gjør til et vitne mot dere. Byd deres barn å ta vare på dem, så de holder alle ordene i denne lov!</verse><verse id="47">For dette er ikke noe tomt ord for dere, men det er deres liv. Og ved dette ordet skal dere leve lenge i det landet dere nå drar til over Jordan og skal ta i eie.</verse><verse id="48">Samme dag talte Herren til Moses og sa:</verse><verse id="49">Gå opp på Abarim-fjellet her, på Nebo-fjellet i Moabs land rett imot Jeriko, og se ut over Kana’ans land, som jeg gir Israels barn til eiendom.</verse><verse id="50">Der på fjellet som du går opp på, skal du dø og samles til dine fedre, likesom Aron, din bror, døde på fjellet Hor og ble samlet til sine fedre,</verse><verse id="51">fordi dere syndet mot meg blant Israels barn ved Meribas vann i Kadesj i ørkenen Sin og ikke helliget meg blant Israels barn.</verse><verse id="52">Du skal få se landet rett foran deg, men du skal ikke komme inn i det landet som jeg gir Israels barn.</verse></chapter><chapter id="33"><verse id="1">Dette er den velsignelsen som Moses, Guds mann, lyste over Israels barn før han døde.</verse><verse id="2">Han sa: Herren kom fra Sinai, han steg opp for dem fra Se’ir. Han strålte fram fra Parans fjell og kom med titusener av hellige. Ved hans høyre hånd lyste lovens ild for dem.</verse><verse id="3">Ja, han elsker sitt folk! Alle dine hellige er i din hånd, de ligger for din fot, de tar imot dine ord.</verse><verse id="4">En lov ga Moses oss, en arvedel for Jakobs menighet.</verse><verse id="5">Og han* ble konge i Jesurun, da folkets høvdinger samlet seg, Israels stammer alle sammen.</verse><verse id="6">Måtte Ruben leve og ikke dø, og hans menn være talt.</verse><verse id="7">Og dette sa han om Juda: Hør, Herre, Judas røst, og før ham hjem til sitt folk! Med sine hender strir han for det. Du skal være hans hjelp mot hans fiender.</verse><verse id="8">Om Levi sa han: Dine tummim og urim hører din fromme mann til, han som du fristet ved Massa, og som du trettet med ved Meribas vann,</verse><verse id="9">han som sa om sin far og sin mor: Jeg ser dem ikke! - og som ikke kjentes ved sine brødre og ikke visste av sine barn, fordi han tok vare på ditt ord og aktet vel på din pakt.</verse><verse id="10">De skal lære Jakob dine bud og Israel din lov. De skal legge røkelse for ditt ansikt og heloffer på ditt alter.</verse><verse id="11">Herre, velsign hans kraft, og la hans henders gjerning behage deg! Knus hoftene på hans motstandere og dem som hater ham, så de ikke reiser seg mer!</verse><verse id="12">Om Benjamin sa han: Herrens elskede er han! Trygt bor han hos ham. Hele dagen holder han sin hånd over ham. Han hviler mellom hans skuldrer.</verse><verse id="13">Og om Josef sa han: Velsignet av Herren være hans land med himmelens ypperste gaver, med dugg og med vann fra de store dyp der nede,</verse><verse id="14">med det ypperste av det som solen fostrer, med det ypperste av det som måneskiftene driver fram,</verse><verse id="15">med det herligste fra de eldgamle fjell og det ypperste fra de evige hauger,</verse><verse id="16">med det ypperste av jorden og dens fylde og med nåde fra ham som bodde i tornebusken! Må det komme over Josefs hode, over hans isse, han som er fyrste blant sine brødre!</verse><verse id="17">Herlig er den førstefødte av hans okser*, og hans horn er som villoksens horn. Med dem stanger han alle folkene like til jordens ender. Det er Efra’ims ti tusener, det er Manasses tusener.</verse><verse id="18">Og om Sebulon sa han: Gled deg, Sebulon, i din utferd, og du, Issakar, i dine telt!</verse><verse id="19">Folkeslag kaller de til sitt fjell. Der ofrer de rettferdighetsoffer. For havets overflod og sandens skjulte skatter suger de inn.</verse><verse id="20">Om Gad sa han: Lovet være han som gir Gad vidt rom! Som en løvinne har han lagt seg ned, og han river av både arm og hode.</verse><verse id="21">Han så seg ut den første parten for seg selv, for der var herskerens del gjemt. Og folkets høvdinger kom sammen. Det som var rett for Herren, det som han hadde fastsatt, gjorde han, sammen med Israel.</verse><verse id="22">Om Dan sa han: Dan er en løveunge som springer fram fra Basan.</verse><verse id="23">Og om Naftali sa han: Naftali, mettet med nåde og fylt med Herrens velsignelse - må han ta eiendom i vest og sør!</verse><verse id="24">Og om Asjer sa han: Velsignet fremfor sønner være Asjer! Må han være den kjæreste blant sine brødre og dyppe sin fot i olje!</verse><verse id="25">Din lås skal være av jern og kobber. Som dine dager er, skal din styrke være!</verse><verse id="26">Det er ingen som Gud, Jesurun! Han farer fram over himmelen med hjelp for deg, og i sin høyhet på skyene.</verse><verse id="27">En bolig er den eldgamle Gud, og her nede er evige armer. Han driver fienden bort for deg og sier: Rydd ut!</verse><verse id="28">Så bor Israel trygt for seg selv! Jakobs kilde er skjult i et land med korn og most. Ja, hans himmel drypper av dugg.</verse><verse id="29">Salig er du, Israel! Hvem er som du, et folk som har sin frelse i Herren. Han er ditt hjelpende skjold og ditt høye sverd. Dine fiender kryper for deg, mens du skrider fram over deres høyder.</verse></chapter><chapter id="34"><verse id="1">Så gikk Moses fra Moabs ødemarker opp på Nebo-fjellet, på Pisgas topp, som ligger rett imot Jeriko. Og Herren lot ham se ut over hele landet: Gilead like til Dan</verse><verse id="2">og hele Naftalis og Efra’ims og Manasses land og hele Judas land helt til havet i vest</verse><verse id="3">og sydlandet og Jordan-sletten, dalen ved Jeriko, Palmebyen, helt til Soar.</verse><verse id="4">Og Herren sa til ham: Dette er det landet som jeg med ed har lovt Abraham, Isak og Jakob idet jeg sa: Din ætt vil jeg gi det! Nå har jeg latt deg se det med dine øyne, men du skal ikke få komme inn i det.</verse><verse id="5">Så døde Moses, Herrens tjener, der i Moabs land slik Herren hadde sagt.</verse><verse id="6">Og han begravde ham i dalen i Moabs land midt imot Bet-Peor, og ingen vet til denne dag hvor graven hans er.</verse><verse id="7">Moses var ett hundre og tjue år gammel da han døde. Hans øye var ikke sløvet, og hans kraft var ikke veket bort.</verse><verse id="8">Og Israels barn gråt over Moses på Moabs ødemarker i tretti dager. Da var gråtens dager til ende, sorgen over Moses.</verse><verse id="9">Og Josva, Nuns sønn, var fylt med visdoms ånd, for Moses hadde lagt sine hender på ham. Og Israels barn var lydige mot ham og gjorde som Herren hadde befalt Moses.</verse><verse id="10">Men det sto ikke mer fram noen profet i Israel som Moses, han som Herren kjente ansikt til ansikt -</verse><verse id="11">slik at han gjorde alle de tegn og under som Herren sendte ham for å gjøre i landet Egypt, med farao og alle hans tjenere og hele hans land,</verse><verse id="12">og hele den veldige kraften og alle de store, forferdelige gjerningene som Moses gjorde for hele Israels øyne.</verse></chapter></book><book id="6" name="Josva" shortname="jos"><chapter id="1"><verse id="1">Da Herrens tjener Moses var død, sa Herren til Josva, Nuns sønn, Moses’ tjener:</verse><verse id="2">Moses, min tjener, er død. Gjør deg nå klar til å gå over Jordan, du og hele dette folket, inn i det landet som jeg vil gi Israels barn.</verse><verse id="3">Hvert sted dere setter foten på, gir jeg dere, slik jeg sa til Moses.</verse><verse id="4">Fra ørkenen og Libanon helt til den store elven, til elven Frat, over hele hetittenes land, og helt til det store havet i vest, skal deres land nå.</verse><verse id="5">Ingen skal kunne stå seg mot deg alle ditt livs dager. Likesom jeg var med Moses, vil jeg være med deg. Jeg vil ikke slippe deg og ikke forlate deg.</verse><verse id="6">Vær frimodig og sterk! For du skal skifte ut til arv blant dette folket det landet som jeg med ed lovte deres fedre å gi dem.</verse><verse id="7">Vær du bare riktig frimodig og sterk, så du legger vinn på å gjøre etter hele den loven som Moses, min tjener, lærte deg! Vik ikke av fra den, verken til høyre eller til venstre, så du kan gå klokt fram i alt det du tar deg fore.</verse><verse id="8">Denne lovens bok skal ikke vike fra din munn. Du skal grunne på den dag og natt, så du akter vel på å gjøre etter alt det som står skrevet i den. Da skal du lykkes på dine veier, og da skal du gå klokt fram.</verse><verse id="9">Har jeg ikke befalt deg: Vær frimodig og sterk! Frykt ikke, og vær ikke redd! For Herren din Gud er med deg i alt det du tar deg fore.</verse><verse id="10">Josva ga da folkets tilsynsmenn denne befalingen:</verse><verse id="11">Gå gjennom leiren og si til folket: Gjør i stand reisekost! For om tre dager skal dere gå over Jordan her, for å gå og innta det landet som Herren deres Gud har gitt dere til eiendom.</verse><verse id="12">Til Ruben og Gad og til den halve Manasses stamme sa Josva:</verse><verse id="13">Husk hva Moses, Herrens tjener, bød dere da han sa: Herren deres Gud lar dere nå komme til ro og gir dere dette landet.</verse><verse id="14">Deres koner og barn og buskapen deres skal bli igjen i det landet Moses har gitt dere øst for Jordan. Men selv skal dere, så mange av dere som er våpenføre menn, dra fullt rustet fram foran deres brødre og hjelpe dem.</verse><verse id="15">Men når Herren lar deres brødre komme til ro likesom dere, når også de har tatt i eie det landet som Herren deres Gud har gitt dem, da skal dere vende tilbake og bosette dere i deres eget land, det som Moses, Herrens tjener, ga dere på østsiden av Jordan.</verse><verse id="16">Da svarte de Josva og sa: Alt det du har befalt oss, vil vi gjøre, og hvor du sender oss, vil vi gå.</verse><verse id="17">Likesom vi adlød Moses i alle ting, slik vil vi også adlyde deg. Måtte bare Herren din Gud være med deg, likesom han var med Moses.</verse><verse id="18">Hver den som setter seg imot din befaling og ikke lyder dine ord i alt det du befaler ham, han skal dø. Vær bare frimodig og sterk!</verse></chapter><chapter id="2"><verse id="1">Josva, Nuns sønn, sendte hemmelig to speidere ut fra Sjittim og sa: Gå av sted og se dere om i landet og særlig i Jeriko! De gikk da av sted og kom inn i huset til en horkvinne som hette Rahab, og der overnattet de.</verse><verse id="2">Det ble da meldt til kongen i Jeriko: Noen israelittiske menn er kommet hit i natt for å utspeide landet.</verse><verse id="3">Da sendte kongen i Jeriko bud til Rahab og sa: Før fram de mennene som kom til deg og tok inn i huset ditt! De er kommet for å utspeide hele landet.</verse><verse id="4">Men kvinnen tok og gjemte de to mennene, og så sa hun: Ja, disse mennene kom til meg, men jeg visste ikke hvor de var fra.</verse><verse id="5">I skumringen, da byporten skulle stenges, gikk mennene ut. Jeg vet ikke hvor de tok veien. Skynd dere og sett etter dem, så når dere dem nok igjen.</verse><verse id="6">Men hun hadde latt dem stige opp på taket og hadde gjemt dem under linstenglene som hun hadde liggende utbredt der.</verse><verse id="7">Kongens menn satte da etter dem på veien til Jordan, til vadestedene. Så snart de som satte etter dem, var dratt ut, ble porten stengt.</verse><verse id="8">Før speiderne hadde lagt seg til å sove, gikk hun opp til dem på taket.</verse><verse id="9">Og hun sa til dem: Jeg vet at Herren har gitt dere dette landet. Nå er det kommet over oss en redsel for dere. Alle som bor i landet forgår av frykt for dere.</verse><verse id="10">For vi har hørt hvordan Herren tørket ut vannet i Rødehavet foran dere da dere dro ut av Egypt, og vi har hørt hva dere gjorde med begge amorittkongene på den andre siden av Jordan, Sihon og Og, som dere slo med bann.</verse><verse id="11">Da vi hørte det, ble hjertet vårt fullt av angst, og nå er det ingen som våger å møte dere. For Herren deres Gud, han er Gud både i himmelen der oppe og på jorden her nede.</verse><verse id="12">Lov meg da og sverg ved Herren, at fordi jeg har vist barmhjertighet mot dere, så skal også dere vise barmhjertighet mot min fars hus. Gi meg et sikkert tegn på</verse><verse id="13">at dere vil la min far og min mor og mine brødre og mine søstre og alle som hører dem til, få leve, og frelse vårt liv fra døden!</verse><verse id="14">Da sa mennene til henne: Med vårt eget liv skal vi stå inne for deres liv! Så sant dere ikke lar noen få vite noe om ærendet vårt, skal vi, når Herren gir oss landet, vise barmhjertighet og troskap mot deg.</verse><verse id="15">Så firte hun dem ned gjennom vinduet med et rep. For huset hennes lå ved bymuren, hun bodde tett inntil muren.</verse><verse id="16">Hun sa til dem: Gå opp i fjellet, så at de som forfølger dere, ikke treffer på dere. Og hold dere skjult der i tre dager, til forfølgerne kommer tilbake. Siden kan dere gå hvor dere vil.</verse><verse id="17">Mennene sa da: Vi regner oss for å være løst fra denne ed som du tok av oss, hvis du ikke gjør dette:</verse><verse id="18">Når vi kommer inn i landet, skal du binde denne skarlagenrøde snoren i vinduet som du firte oss ned fra. Og så skal du samle din far og mor, brødrene dine og hele slekten din her i huset hos deg.</verse><verse id="19">Går da noen ut av døren i huset ditt, da kommer hans blod over hans eget hode, og vi er skyldfrie. Men blir det lagt hånd på noen som er hos deg i huset, skal hans blod komme over vårt hode.</verse><verse id="20">Og dersom du røper ærendet vårt for noen, så er vi løst fra den eden du tok av oss.</verse><verse id="21">Hun sa: La det være som dere sier! Så lot hun dem gå. De dro av sted, og hun bandt den skarlagenrøde snoren i vinduet.</verse><verse id="22">De gikk til de kom opp i fjellet. Der slo de seg til i tre dager, til de som forfulgte dem, var kommet tilbake. De lette hele veien uten å finne dem.</verse><verse id="23">Så vendte de to mennene tilbake og gikk ned fra fjellet. De satte over elven og kom til Josva, Nuns sønn, og fortalte ham alt det som hadde hendt dem.</verse><verse id="24">Og de sa til Josva: Herren har gitt hele landet i vår hånd. Alle landets innbyggere holder på å forgå av frykt for oss.</verse></chapter><chapter id="3"><verse id="1">Morgenen etter sto Josva tidlig opp. Han brøt opp fra Sjittim med alle Israels barn og kom til Jordan. Der ble de en tid før de gikk over elven.</verse><verse id="2">Da tre dager var gått, gikk tilsynsmennene gjennom leiren.</verse><verse id="3">De bød folket og sa: Når dere ser Herrens, deres Guds paktsark, og de levittiske prestene i ferd med å bære den, så skal dere bryte opp fra leirplassene og følge etter den.</verse><verse id="4">Men det skal være en avstand mellom dere og arken, omkring to tusen alen. Dere må ikke komme for nær den. Slik kan dere vite hva vei dere skal gå, for dere har ikke gått denne veien før.</verse><verse id="5">Da sa Josva til folket: Hellige dere! For i morgen vil Herren gjøre underfulle ting blant dere.</verse><verse id="6">Og til prestene sa Josva: Ta paktens ark og gå fram foran folket! Da tok de opp paktens ark og gikk fram foran folket.</verse><verse id="7">Herren sa til Josva: På denne dagen vil jeg begynne å gjøre deg stor for hele Israels øyne, så de skal forstå at likesom jeg var med Moses, slik vil jeg òg være med deg.</verse><verse id="8">Du skal si til prestene som bærer paktens ark: Når dere kommer til bredden av Jordans vann, så skal dere bli stående der ved Jordan.</verse><verse id="9">Og Josva sa til Israels barn: Kom hit og hør Herren deres Guds ord!</verse><verse id="10">Og Josva sa: På dette skal dere kjenne at den levende Gud er midt iblant dere, og at han helt sikkert skal drive bort for dere kana’aneerne og hetittene og hevittene og ferisittene og girgasittene og amorittene og jebusittene.</verse><verse id="11">Se, han som er all jordens Herre, hans paktsark går foran dere ut i Jordan.</verse><verse id="12">Så velg nå ut tolv menn av Israels stammer, én mann for hver stamme.</verse><verse id="13">Og når så prestene som bærer Herrens, all jordens Herres ark, står stille med sine føtter i Jordans vann, da skal Jordans vann, det vann som kommer ovenfra, demmes opp, så det står som en vegg.</verse><verse id="14">Folket brøt så opp fra teltene sine for å gå over Jordan, og prestene som bar paktens ark, gikk foran folket.</verse><verse id="15">Da de som bar arken, kom ned til Jordan, og så snart prestene som bar arken, satte sine føtter i vannet ved elvebredden - Jordan gikk over alle sine bredder gjennom hele skurdtiden -</verse><verse id="16">da stanset det vannet som kom ovenfra. Det sto som en vegg langt borte, oppe ved byen Adam, som ligger tett ved Sartan. Og det vannet som rant ned til Ødemarkshavet, det er Salthavet, rant bort, og folket gikk over rett imot Jeriko.</verse><verse id="17">Prestene som bar Herrens paktsark, ble stående på tørr grunn midt ute i Jordan mens hele Israel gikk tørrskodd over, inntil hele folket var kommet vel over Jordan.</verse></chapter><chapter id="4"><verse id="1">Da nå hele folket var kommet vel over Jordan, sa Herren til Josva:</verse><verse id="2">Velg ut tolv menn av folket, én mann av hver stamme,</verse><verse id="3">og befal dem og si: Ta opp tolv steiner fra Jordans bunn, fra det stedet der prestenes føtter står. Og dere skal bære dem med dere over og legge dem ned på det stedet hvor dere slår leir for natten.</verse><verse id="4">Da kalte Josva til seg de tolv mennene som han hadde utvalgt blant Israels barn, én mann for hver stamme.</verse><verse id="5">Og Josva sa til dem: Gå foran Herrens, deres Guds ark, ut i Jordan og ta hver sin stein opp på skulderen, etter tallet på Israels barns stammer!</verse><verse id="6">Disse steinene skal være et tegn blant dere. Når barna deres i fremtiden spør: Hva er dette for steiner?</verse><verse id="7">da skal dere si til dem: Jordans vann delte seg foran Herrens paktsark. Da den kom ut i Jordan, delte Jordans vann seg. Og disse steinene skal være til et minne om dette for Israels barn til evig tid.</verse><verse id="8">Israels barn gjorde som Josva befalte. De tok tolv steiner opp av Jordan, slik Herren hadde sagt til Josva, etter tallet på Israels barns stammer, og de bar dem med seg over til det stedet hvor de ble natten over, og der la de dem ned.</verse><verse id="9">Og ute i Jordan, på det stedet hvor de prestene som bar paktens ark, sto med sine føtter, reiste Josva tolv steiner opp. De står der den dag i dag.</verse><verse id="10">Prestene som bar paktens ark, ble stående midt ute i Jordan til det var utført, alt det som Herren hadde befalt Josva å si til folket, i samsvar med det Moses hadde gitt Josva påbud om. Og folket skyndte seg og gikk over.</verse><verse id="11">Da hele folket var kommet vel over, dro Herrens ark og prestene fram foran folket.</verse><verse id="12">Og Rubens barn og Gads barn og den halve Manasses stamme dro fullt rustet fram i spissen for Israels barn, slik som Moses hadde sagt til dem.</verse><verse id="13">Det var omkring førti tusen menn som dro fram for Herrens åsyn, rustet til strid, til kamp på Jerikos ødemarker.</verse><verse id="14">Denne dagen gjorde Herren Josva stor for hele Israels øyne. De hadde ærefrykt for ham, likesom de hadde hatt ærefrykt for Moses, alle hans livs dager.</verse><verse id="15">Og Herren sa til Josva:</verse><verse id="16">Si til prestene som bærer vitnesbyrdets ark, at de skal stige opp av Jordan!</verse><verse id="17">Og Josva bød prestene og sa: Stig opp av Jordan!</verse><verse id="18">Da nå prestene som bar Herrens paktsark, steg opp av Jordan og hadde satt sine føtter på tørt land, da vendte Jordans vann tilbake til sitt leie og gikk som før over alle sine bredder.</verse><verse id="19">Det var den tiende dagen i den første måneden at folket steg opp av Jordan. Og de slo leir ved Gilgal, lengst mot øst i landet omkring Jeriko.</verse><verse id="20">Der i Gilgal reiste Josva opp de tolv steinene som var tatt opp av Jordan.</verse><verse id="21">Og han sa til Israels barn: Når barna deres i fremtiden spør sine fedre: Hva er dette for steiner?</verse><verse id="22">da skal dere fortelle deres barn om dette og si: På tørt land gikk Israel over Jordan her,</verse><verse id="23">fordi Herren deres Gud lot Jordans vann tørke bort foran dere til dere kom over, likesom Herren deres Gud gjorde med Rødehavet, som han lot tørke bort foran oss til vi var kommet over.</verse><verse id="24">Dette gjorde han for at alle folk på jorden skal kjenne at Herrens hånd er sterk, og for at dere alle dager skal frykte Herren deres Gud.</verse></chapter><chapter id="5"><verse id="1">Alle amorittkongene som bodde på vestsiden av Jordan, og alle kana’aneerkongene som bodde ved havet, hørte at Herren hadde latt Jordans vann tørke bort foran Israels barn inntil vi var kommet over. Da ble hjertene deres grepet av frykt, og de hadde ikke lenger mot til å møte Israels barn.</verse><verse id="2">På den tiden sa Herren til Josva: Gjør deg steinkniver og omskjær igjen Israels barn for andre gang.</verse><verse id="3">Da gjorde Josva seg steinkniver og omskar Israels barn ved Ha’aralot-haugen*.</verse><verse id="4">Og dette var grunnen til at Josva omskar dem: Hele folket som dro ut av Egypt - alle menn som kunne gå i krig - var døde i ørkenen på veien fra Egypt.</verse><verse id="5">Alle de som dro ut, var omskåret. Men alle de som var født i ørkenen på veien fra Egypt, var ikke blitt omskåret.</verse><verse id="6">I førti år vandret Israels barn omkring i ørkenen, inntil alt folket - de våpenføre menn som dro ut av Egypt - var døde. De hørte ikke på Herrens røst, derfor sverget Herren at han ikke ville la dem se det landet som Herren med ed hadde lovt deres fedre å gi oss - et land som flyter med melk og honning.</verse><verse id="7">Men sønnene deres, som han hadde latt vokse opp i deres sted, dem omskar Josva. De hadde forhud, for de var ikke blitt omskåret på veien.</verse><verse id="8">Da hele folket var blitt omskåret, holdt de seg i ro der hvor de var i leiren, til de ble friske igjen.</verse><verse id="9">Og Herren sa til Josva: I dag har jeg veltet av dere skammen fra Egypt. - Siden har dette stedet vært kalt Gilgal* like til denne dag.</verse><verse id="10">Mens Israels barn lå i leir ved Gilgal, holdt de påske der på Jeriko-sletten, om kvelden den fjortende dagen i måneden.</verse><verse id="11">Og dagen etter påsken åt de av landets grøde, usyret brød og ristet korn åt de den dagen.</verse><verse id="12">Mannaen hørte opp dagen etter, for nå åt de av landets grøde. Israels barn fikk ikke mer manna, men de åt dette året av det som var avlet i Kana’ans land.</verse><verse id="13">Mens Josva var ved Jeriko, hendte det en gang at han så opp og fikk øye på en mann som sto foran ham med et løftet sverd i hånden. Josva gikk bort til ham og sa: Er du for oss, eller er du med fiendene våre?</verse><verse id="14">Han svarte: Nei, jeg er høvdingen over Herrens hær. Nå er jeg kommet. - Da falt Josva på sitt ansikt til jorden og tilba og sa til ham: Hva har min herre å si til sin tjener?</verse><verse id="15">Og høvdingen over Herrens hær sa til Josva: Dra skoen av din fot! For det stedet du står på, er hellig. - Og Josva gjorde så.</verse></chapter><chapter id="6"><verse id="1">Jeriko holdt portene lukket og låst på grunn av Israels barn. Ingen gikk ut, og ingen kom inn.</verse><verse id="2">Da sa Herren til Josva: Se, jeg har gitt Jeriko med kongen og de tapre krigerne i din hånd.</verse><verse id="3">La nå alle stridsmennene gå omkring byen, rundt om den én gang! Slik skal du gjøre i seks dager.</verse><verse id="4">Sju prester skal bære sju jubelhorn foran arken. Men den sjuende dagen skal dere gå sju ganger omkring byen, og prestene skal blåse i hornene.</verse><verse id="5">Når de så blåser i jubelhornet med lange toner, og dere hører lyden av hornet, da skal hele folket sette i et høyt rop. Da skal bymuren falle ned der hvor den står, så folket kan stige over den, hver rett fram for seg.</verse><verse id="6">Da kalte Josva, Nuns sønn, prestene til seg og sa til dem: Dere skal bære paktens ark, og sju prester skal bære sju jubelhorn foran Herrens ark.</verse><verse id="7">Og til folket sa han: Dra fram og gå omkring byen. De væpnede menn skal gå foran Herrens ark.</verse><verse id="8">Da Josva hadde sagt dette til folket, gikk de sju prestene fram, de som bar de sju jubelhornene for Herrens åsyn. De blåste i hornene, og Herrens paktsark fulgte etter dem.</verse><verse id="9">De væpnede mennene gikk foran prestene som blåste i hornene, og de som avsluttet toget, gikk etter arken, mens det ustanselig ble blåst i hornene.</verse><verse id="10">Josva bød folket og sa: Dere skal ikke rope og ikke la deres røst høre. Det skal ikke gå et ord ut av munnen deres før jeg sier til dere: Rop nå! Da skal dere rope.</verse><verse id="11">Så førte han Herrens ark omkring byen, én gang rundt om den. Deretter dro de inn i leiren og ble der natten over.</verse><verse id="12">Morgenen etter sto Josva tidlig opp, og prestene bar Herrens ark.</verse><verse id="13">Og de sju prestene som bar de sju jubelhornene foran Herrens ark, gikk hele tiden og blåste i hornene. De væpnede mennene gikk foran dem, og de som sluttet toget, gikk etter Herrens ark. Hele tiden ble det blåst i hornene.</verse><verse id="14">Slik gikk de den andre dagen én gang omkring byen. Så vendte de tilbake til leiren. Dette gjorde de i seks dager.</verse><verse id="15">Den sjuende dagen sto de tidlig opp, med det samme det grydde av dag, og så gikk de sju ganger rundt byen. De bar seg at på samme måten som før, bare at de denne dagen gikk sju ganger omkring byen.</verse><verse id="16">Og da prestene blåste i hornene den sjuende gangen, da sa Josva til folket: Rop nå! for Herren har gitt dere byen.</verse><verse id="17">Byen og alt som er i den, skal være viet til Herren og bannlyst. Bare horkvinnen Rahab og alle som er i huset hos henne, skal få leve, fordi hun skjulte de mennene som vi hadde sendt ut.</verse><verse id="18">Men vokt dere vel for det som er bannlyst, så dere ikke først slår med bann og siden tar av det som er bannlyst. For da legger dere Israels leir under bann og fører den i ulykke.</verse><verse id="19">Men alt sølv og gull og alle ting som er av kobber og jern, skal være helliget til Herren og komme i Herrens skattkammer.</verse><verse id="20">Så ropte folket, og de blåste i hornene. Og det skjedde da folket hørte lyden fra hornene, og de satte i et høyt rop, da falt muren helt sammen, og folket steg rett inn i byen og inntok den.</verse><verse id="21">Og de slo med bann alt som var i byen. Både menn og kvinner, både unge og gamle, storfe og småfe og esler slo de med sverdets egg.</verse><verse id="22">Men Josva sa til de to mennene som hadde utspeidet landet: Gå inn i horkvinnens hus og før kvinnen og alle dem som hører henne til, ut derfra, slik som dere har lovt henne med ed.</verse><verse id="23">De unge mennene som hadde vært speidere, gikk da inn og førte Rahab ut av huset, likeså hennes far og mor og brødre og alle som hørte henne til. Hele hennes slekt førte de ut og lot dem få oppholde seg et sted utenfor Israels leir.</verse><verse id="24">Men byen med alt det som var i den, brente de opp med ild. Bare sølvet og gullet og alle de ting som var av kobber og jern, la de ned i skattkammeret i Herrens hus.</verse><verse id="25">Horkvinnen Rahab og hennes fars slekt og alle dem som hørte henne til, lot Josva få leve. Hun ble boende blant Israels folk inntil denne dag, fordi hun skjulte de mennene som Josva hadde sendt for å utspeide Jeriko.</verse><verse id="26">Den gang lot Josva folket sverge denne ed: Forbannet for Herrens åsyn være den mannen som går i gang med å bygge opp igjen denne byen Jeriko! Når han legger byens grunnvoll, skal det koste ham hans førstefødte sønn, og når han setter opp byportene, skal det koste ham hans yngste sønn.</verse><verse id="27">Og Herren var med Josva, og ryktet om ham kom ut over hele landet.</verse></chapter><chapter id="7"><verse id="1">Men Israels barn handlet troløst med det bannlyste godset. Akan, sønn av Karmi, som var sønn av Sabdi og sønnesønn av Serah, av Judas stamme, tok noe av det som var bannlyst. Da ble Herrens vrede opptent mot Israels barn.</verse><verse id="2">Fra Jeriko sendte Josva noen menn til Ai, som ligger ved Bet-Aven*, østafor Betel, og han ba dem å dra opp og utspeide landet. Så dro mennene opp og utspeidet Ai.</verse><verse id="3">Da de kom tilbake til Josva, sa de til ham: La ikke hele folket dra dit opp! Omkring to eller tre tusen mann kan dra opp og ta Ai. Du trenger ikke å umake hele folket dit, for de er ikke mange.</verse><verse id="4">Så dro da omkring tre tusen mann av folket dit opp. Men de flyktet for mennene i Ai.</verse><verse id="5">Stridsmennene fra Ai slo i hjel omkring trettiseks mann av Israel. De forfulgte dem fra byporten like til steinbruddene og hogg dem ned i bakkene. Da ble folkets hjerte grepet av angst, og ble som vann.</verse><verse id="6">Da flerret Josva klærne sine og falt ned på sitt ansikt til jorden foran Herrens ark. Der ble han liggende helt til om kvelden, både han og Israels eldste, og de strødde støv på sitt hode.</verse><verse id="7">Josva sa: Å Herre Herre! Hvorfor førte du dette folket over Jordan når du bare ville gi oss i amorittenes hånd og la oss gå til grunne? Å, om vi hadde nøyd oss med å bli på den andre siden av Jordan!</verse><verse id="8">Hør meg, Herre! Hva skal jeg nå si, når Israel har vendt sine fiender ryggen?</verse><verse id="9">Når kana’aneerne og alle som bor her i landet får høre om dette, vil de omringe oss og utrydde vårt navn fra jorden. Hva vil da du gjøre med ditt store navn?</verse><verse id="10">Da sa Herren til Josva: Reis deg opp! Hvorfor ligger du her på ditt ansikt?</verse><verse id="11">Israel har syndet og brutt min pakt som jeg har opprettet med dem. De har tatt av det bannlyste godset. De har stjålet og bedratt, og de har gjemt det blant sine egne ting.</verse><verse id="12">Derfor kan Israels barn ikke stå seg mot sine fiender, men må flykte for dem. For de er selv kommet under bann. Hvis dere ikke skiller dere av med det bannlyste, vil jeg ikke lenger være med dere.</verse><verse id="13">Stå opp! La folket hellige seg! Si til dem at de skal hellige seg til i morgen. For så sier Herren, Israels Gud: Det finnes bannlyst gods hos deg, Israel! Du kan ikke stå deg mot dine fiender før dere skiller dere helt av med det bannlyste.</verse><verse id="14">I morgen tidlig skal dere tre fram, stamme for stamme. Den stammen som Herren tar ut, skal tre fram ætt for ætt. Den ætten som Herren tar ut, skal tre fram hus for hus. Og det huset Herren tar ut, skal tre fram mann for mann.</verse><verse id="15">Den som det bannlyste godset blir funnet hos, han skal brennes med ild, både han og alt det han eier og har, fordi han har brutt Herrens pakt og gjort en skammelig gjerning i Israel.</verse><verse id="16">Morgenen etter sto Josva tidlig opp og lot Israel tre fram, stamme for stamme. Og Judas stamme ble tatt ut.</verse><verse id="17">Han lot så ættene i Juda tre fram, og serahittætten ble tatt ut. Så lot han serahittætten tre fram mann for mann, og Sabdi ble tatt ut.</verse><verse id="18">Så lot han Sabdis husstand tre fram mann for mann, og Akan ble tatt ut. Han var sønn av Karmi, som var sønn av Sabdi og sønnesønn av Serah, av Judas stamme.</verse><verse id="19">Da sa Josva til Akan: Min sønn! Gi Herren, Israels Gud, ære og pris. Si meg hva du har gjort, skjul det ikke for meg!</verse><verse id="20">Og Akan svarte Josva og sa: Det er sant, jeg har syndet mot Herren, Israels Gud. Dette har jeg gjort:</verse><verse id="21">Jeg så blant byttet en prektig babylonisk kappe og to hundre sekel sølv og en gullblokk som veide femti sekel. Disse tingene fikk jeg lyst på og tok dem. De ligger nedgravd i jorden under teltet mitt, sølvet nederst.</verse><verse id="22">Da sendte Josva noen menn dit, og de løp til teltet. Der i teltet fant de tingene nedgravd, sølvet nederst.</verse><verse id="23">De tok alt dette ut av teltet og bar det med seg til Josva og alle Israels barn, og de la det fram for Herrens åsyn.</verse><verse id="24">Og Josva sammen med hele Israel, tok med seg Akan, Serahs sønn, og sølvet og kappen og gullblokken og hans sønner og døtre og hans storfe, esler og småfe, hans telt og alt det han hadde, og de førte det opp i Akor-dalen.</verse><verse id="25">Og Josva sa: For en ulykke du har ført over oss! I dag skal Herren føre ulykke over deg. - Og hele Israel steinet ham, og de brente dem opp med ild og steinet dem.</verse><verse id="26">Deretter kastet de en stor steinrøys sammen over ham. Den er der den dag i dag. Og Herren vendte om fra sin brennende vrede. Derfor kaltes dette stedet Akor-dalen*, og det navnet har det den dag i dag.</verse></chapter><chapter id="8"><verse id="1">Og Herren sa til Josva: Frykt ikke og vær ikke redd! Ta med deg alt krigsfolket, gjør deg klar og dra opp mot Ai. Se, jeg har gitt kongen i Ai og hans folk og hans by og hans land i din hånd.</verse><verse id="2">Du skal gjøre med Ai og kongen der som du gjorde med Jeriko og kongen der. Men byttet og buskapen som dere tar, kan dere selv beholde. Legg nå folk i bakhold på vestsiden av byen.</verse><verse id="3">Da gjorde Josva og alt krigsfolket seg klar til å dra opp mot Ai. Josva valgte ut tretti tusen mann, tapre stridsmenn, og sendte dem av sted om natten.</verse><verse id="4">Han ga dem denne ordren: Nå skal dere legge dere i bakhold mot byen, på vestsiden, ikke svært langt fra byen. Og hold dere ferdig, alle sammen.</verse><verse id="5">Så vil jeg og alt det folket som er med meg, gå fram mot byen. Når de så rykker ut mot oss, slik de gjorde første gangen, vil vi flykte for dem.</verse><verse id="6">Da vil de dra ut etter oss slik at vi får lokket dem bort fra byen. De vil si: De flykter for oss slik som første gangen! Men mens vi drar oss unna dem,</verse><verse id="7">skal dere reise dere fra bakholdet og innta byen. Herren deres Gud skal gi den i deres hånd.</verse><verse id="8">Når dere har inntatt byen, skal dere sette ild på den. Dere skal gjøre etter Herrens ord. Se, jeg har nå sagt dere hva dere skal gjøre.</verse><verse id="9">Så sendte Josva dem av sted, og de gikk og la seg i bakhold mellom Betel og Ai, vest for Ai. Men Josva selv ble denne natten blant folket.</verse><verse id="10">Morgenen etter sto Josva tidlig opp og mønstret folket. Så dro han og Israels eldste foran folket opp til Ai.</verse><verse id="11">Alle stridsmennene som var med ham, dro opp og rykket fram til de sto rett foran byen. De slo leir nord for Ai med dalen mellom seg og Ai.</verse><verse id="12">Så tok Josva omkring fem tusen mann og la dem i bakhold mellom Betel og Ai, vest for byen.</verse><verse id="13">De fylket nå krigsfolket, både de som lå i leir nord for byen, og de som lå i bakhold vest for byen. Samme natt gikk Josva midt ned i dalen.</verse><verse id="14">Da kongen i Ai så dette, skyndte byens menn seg - kongen og hele hans folk - og dro tidlig om morgenen ut til kamp mot Israel på et avtalt sted foran ødemarken. Men han visste ikke at det lå et bakhold mot ham vest for byen.</verse><verse id="15">Josva og hele Israel lot seg drive bort fra dem og flyktet bort imot ødemarken.</verse><verse id="16">Da ble alt folket som var i byen, ropt sammen for å forfølge dem. Og de forfulgte Josva og kom på den måten lenger og lenger bort fra byen.</verse><verse id="17">Det ble ikke én mann tilbake i Ai og Betel, alle dro de ut etter Israel. De lot byen ligge åpen etter seg og forfulgte Israel.</verse><verse id="18">Da sa Herren til Josva: Rekk ut spydet du har i hånden mot Ai! For jeg vil gi byen i din hånd. - Så rakte Josva spydet som han hadde i hånden, ut mot byen.</verse><verse id="19">Med det samme han rakte hånden ut, reiste bakholdet seg fra plassen sin og sprang fram. De kom inn i byen og inntok den, og de skyndte seg og satte ild på byen.</verse><verse id="20">Da nå mennene fra Ai snudde seg, fikk de se røken fra byen stige opp mot himmelen, men det var ikke mulig for dem å flykte verken hit eller dit, for det krigsfolket som hadde rømt ut i ødemarken, vendte seg nå mot forfølgerne.</verse><verse id="21">For da Josva og hele Israel så at de som lå i bakhold, hadde inntatt byen, og at røken av den steg opp, vendte de om og slo Ai-mennene.</verse><verse id="22">Samtidig kom de som hadde inntatt byen, ut imot dem, så mennene fra Ai fikk israelittene omkring seg på begge sider. De ble slått ned, det var ingen tilbake som slapp unna og ble reddet.</verse><verse id="23">Men kongen i Ai tok de levende og førte ham til Josva.</verse><verse id="24">Da Israel hadde slått i hjel alle Ais innbyggere på slagmarken ute i ødemarken, dit de hadde forfulgt dem, og de var falt for sverdets egg til siste mann, da vendte hele Israel tilbake til Ai og slo alle som var der, med sverdets egg.</verse><verse id="25">Det var tolv tusen som falt denne dagen, alle Ais innbygere, både menn og kvinner.</verse><verse id="26">Josva trakk ikke tilbake hånden med spydet som han hadde rakt ut, før han hadde slått alle Ais innbyggere med bann.</verse><verse id="27">Bare buskapen og hærfanget i denne byen tok Israel for seg selv etter det ordet som Herren hadde talt til Josva.</verse><verse id="28">Og Josva brente opp Ai og gjorde den til en ruinhaug for alle tider, et øde sted, slik som den har vært til denne dag.</verse><verse id="29">Kongen i Ai lot han henge opp på et tre. Der ble han hengende til om kvelden. Men da solen gikk ned, bød Josva dem å ta hans døde legeme ned av treet og kaste det ved inngangen til byporten. Der kastet de sammen en stor steinrøys over ham, og den er der den dag i dag.</verse><verse id="30">Da bygde Josva et alter for Herren, Israels Gud, på Ebal-fjellet,</verse><verse id="31">slik som Moses, Herrens tjener, hadde befalt Israels barn, etter det som står skrevet i Mose lovbok, et alter av utilhogde steiner som det ikke hadde vært brukt jern på. På dette ofret de brennoffer for Herren og ofret fredsoffer.</verse><verse id="32">Og han skrev der på steinene en avskrift av Mose lov, den lov som Moses hadde skrevet for Israels barns åsyn.</verse><verse id="33">Hele Israel med sine eldste og tilsynsmenn og sine dommere sto på begge sider av arken midt imot de levittiske prestene som bar Herrens paktsark - hele Israel, både de fremmede og de innfødte, den ene halvdel av dem mot Garisim-fellet, og den andre halvdel mot Ebal-fjellet, slik Moses, Herrens tjener, før hadde befalt å velsigne Israels folk.</verse><verse id="34">Deretter leste han opp alle lovens ord, velsignelsen og forbannelsen, i ett og alt slik som skrevet er i lovens bok.</verse><verse id="35">Det var ikke et ord av alt det som Moses hadde befalt, uten at Josva leste det opp for hele Israels menighet med kvinner og barn og for de fremmede som fulgte med dem.</verse></chapter><chapter id="9"><verse id="1">Nå fikk de høre om dette som var skjedd, alle kongene vest for Jordan, i fjellbygdene og i lavlandet og langs hele kysten av det store havet opp mot Libanon - hetittene, amorittene, kana’aneerne, perisittene, hevittene og jebusittene.</verse><verse id="2">Da samlet de seg alle som én for å kjempe mot Josva og Israel.</verse><verse id="3">Men da innbyggerne i Gibeon hørte hva Josva hadde gjort med Jeriko og Ai,</verse><verse id="4">da gikk de for sin del fram med list: De tok av sted og ga seg ut for å være sendebud. De la utslitte kløvsekker på eslene sine og gamle vinskinn som var sprukne og bøtt,</verse><verse id="5">og de tok utslitte og lappete sko på føttene og tok på seg utslitte klær. All nistematen deres var tørr og smuldret.</verse><verse id="6">De kom til Josva i leiren ved Gilgal og sa til ham og Israels menn: Vi kommer fra et land langt borte, gjør nå en pakt med oss!</verse><verse id="7">Men Israels menn sa til hevittene: Kanskje bor dere her midt iblant oss, hvordan kan vi da gjøre noen pakt med dere?</verse><verse id="8">Da sa de til Josva: Vi er dine tjenere! Og Josva sa til dem: Hvem er dere, og hvor kommer dere fra?</verse><verse id="9">De svarte: Dine tjenere kommer fra et land langt, langt borte. Vi kommer for Herrens, din Guds navns skyld, for vi har hørt ryktet om ham og alt det han har gjort i Egypt,</verse><verse id="10">og alt det han har gjort med begge amorittkongene øst for Jordan, Sihon, kongen i Hesjbon, og Og, kongen i Basan, som bodde i Asjtarot.</verse><verse id="11">Derfor sa våre eldste og alle vårt lands innbyggere til oss: Ta niste med dere på veien og gå dem i møte og si til dem: Vi vil være deres tjenere, slutt nå en pakt med oss!</verse><verse id="12">Her ser dere brødet vårt. Det var varmt da vi tok det med oss hjemmefra den dagen vi dro av sted til dere, men se hvor tørt og smuldret det er!</verse><verse id="13">Og her ser dere vinsekkene våre. De var nye da vi fylte dem, men nå er de sprukne. Og her ser dere klærne og skoene våre, de er blitt utslitt på denne lange, lange reisen.</verse><verse id="14">Da tok mennene og smakte på nisten deres. Men Herren spurte de ikke til råds.</verse><verse id="15">Josva tilsa dem så fred og gjorde pakt med dem om at de skulle få leve, og menighetens høvdinger avla ed på dette.</verse><verse id="16">Men tre dager etter at de hadde sluttet pakt med dem, fikk de høre at de var naboene deres og bodde midt iblant dem.</verse><verse id="17">For da Israels barn brøt opp, kom de den tredje dagen til byene deres, det var Gibeon og Hakkefira og Be’erot og Kirjat-Jearim.</verse><verse id="18">Men Israels barn slo dem ikke i hjel, fordi menighetens høvdinger hadde sverget ved Herren, Israels Gud, og lovt dem fred. Da knurret hele menigheten mot høvdingene.</verse><verse id="19">Men alle høvdingene sa til hele menigheten: Vi har sverget ved Herren, Israels Gud, og lovt dem fred, og nå kan vi ikke legge hånd på dem.</verse><verse id="20">Slik vil vi gjøre med dem: Vi vil la dem få leve, for at det ikke skal komme vrede over oss på grunn av den ed som vi har sverget dem.</verse><verse id="21">Høvdingene sa altså: De skal få leve! - Så ble de vedhoggere og vannbærere for hele menigheten, slik høvdingene hadde sagt til israelittene.</verse><verse id="22">Så kalte Josva mennene fra Gibeon for seg og sa til dem: Hvorfor narret dere oss og sa: Vi bor langt, langt borte fra dere! Og så bor dere her midt iblant oss!</verse><verse id="23">Derfor skal dere nå være forbannet. Ingen av dere skal slippe å være trell og hogge ved og bære vann til min Guds hus.</verse><verse id="24">De svarte Josva og sa: Dine tjenere hadde fått vite at Herren din Gud hadde sagt til Moses, sin tjener, at han ville gi dere hele landet og utrydde alle landets innbyggere for dere. Da ble vi redde for at dere skulle ta vårt liv, derfor gjorde vi dette.</verse><verse id="25">Men nå er vi i din hånd. Gjør med oss det som er godt og rett i dine øyne!</verse><verse id="26">Dette gjorde han så med dem: han reddet dem av Israels barns hånd, så de ikke slo dem i hjel,</verse><verse id="27">men Josva gjorde dem samme dag til vedhoggere og vannbærere for menigheten og for Herrens alter, på det stedet han ville utvelge seg, og det har de vært til denne dag.</verse></chapter><chapter id="10"><verse id="1">Adoni-Sedek, kongen i Jerusalem, fikk høre at Josva hadde inntatt Ai og slått det med bann, og at han hadde gjort det samme med Ai og kongen der som han hadde gjort med Jeriko og kongen der. Han fikk også høre at innbyggerne i Gibeon hadde sluttet fred med Israel og bodde midt iblant dem.</verse><verse id="2">Da ble de meget redde, for Gibeon var en stor by, som en av kongebyene, større enn Ai, og alle mennene der var tapre stridsmenn.</verse><verse id="3">Så sendte Adoni-Sedek, kongen i Jerusalem, bud til Hoham, kongen i Hebron, og til Piream, kongen i Jarmut, og til Jafia, kongen i Lakisj, og til Debir, kongen i Eglon, og sa:</verse><verse id="4">Kom opp til meg og hjelp meg, så vi kan slå Gibeon! For de har sluttet fred med Josva og Israels barn.</verse><verse id="5">De fem amorittkongene, kongen i Jerusalem, kongen i Hebron, kongen i Jarmut, kongen i Lakisj og kongen i Eglon, slo seg da sammen og dro opp med alle hærene sine. De slo leir ved Gibeon og førte krig mot byen.</verse><verse id="6">Da sendte innbyggerne i Gibeon bud til Josva i leiren ved Gilgal og sa: Slå ikke hånden av dine tjenere! Kom opp til oss så fort du kan, og berg oss og hjelp oss! For alle amorittkongene som bor i fjellbygdene, har slått seg sammen mot oss.</verse><verse id="7">Så dro Josva opp fra Gilgal med alt sitt krigsfolk og alle sine tapre stridsmenn.</verse><verse id="8">Og Herren sa til Josva: Vær ikke redd dem! Jeg har gitt dem i dine hender, og ikke én av dem skal kunne stå seg mot deg.</verse><verse id="9">Josva kom brått over dem. Han brøt opp fra Gilgal og marsjerte hele natten.</verse><verse id="10">Herren slo dem med redsel for Israel, og Josva påførte dem et stort mannefall ved Gibeon. Siden forfulgte han dem på veien opp til Bet-Horon og hogg dem ned, helt til Aseka og Makkeda.</verse><verse id="11">Mens de nå flyktet for Israel og var på veien ned fra Bet-Horon, kastet Herren store steiner ned over dem fra himmelen, hele veien fram til Aseka, så de døde. De som ble drept ved haglsteinene, var flere enn de Israels barn slo i hjel med sverdet.</verse><verse id="12">På denne dagen da Herren ga amorittene i Israels barns hånd, talte Josva til Herren. Han sa så hele Israel hørte det: Stå stille, sol, i Gibeon, og du måne, i Ajalons dal!</verse><verse id="13">Og solen sto stille, og månen ble stående inntil folket hadde fått hevn over sine fiender. Står det ikke skrevet så i «Den rettskafnes bok»: - Solen ble stående midt på himmelen og drøyde nesten en hel dag, før den gikk ned.</verse><verse id="14">Aldri har det vært noen dag som denne, verken før eller siden, da Herren hørte på en manns røst. For Herren stred for Israel.</verse><verse id="15">Så vendte Josva med hele Israel tilbake til leiren ved Gilgal.</verse><verse id="16">Men de fem kongene flyktet og skjulte seg i hulen ved Makkeda.</verse><verse id="17">Det ble meldt Josva: De fem kongene er funnet! De har gjemt seg i hulen ved Makkeda.</verse><verse id="18">Josva sa: Velt store steiner for inngangen til hulen og sett folk der til å vokte på dem!</verse><verse id="19">Men selv må dere ikke stanse. Forfølg fiendene deres og hogg ned baktroppen. La dem ikke komme inn i byene. For Herren deres Gud har gitt dem i deres hånd.</verse><verse id="20">Josva og Israels barn voldte et meget stort mannefall blant dem, de gjorde rent ende på dem slik at bare noen få av dem kom seg unna og slapp inn i de befestede byene.</verse><verse id="21">Så vendte hele folket tilbake i fred til Josva i leiren ved Makkeda. Ingen våget mer å kny mot noen av Israels barn.</verse><verse id="22">Da sa Josva: Åpne inngangen til hulen og før de fem kongene ut til meg!</verse><verse id="23">De gjorde så, de førte de fem kongene ut fra hulen til ham: kongen i Jerusalem, kongen i Hebron, kongen i Jarmut, kongen i Lakisj og kongen i Eglon.</verse><verse id="24">Da de hadde ført kongene ut til Josva, kalte han til seg alle Israels menn, og han sa til førerne for de stridsmenn som hadde dratt ut med ham: Kom hit og sett foten på nakken av disse kongene! - Og de kom fram og satte foten på nakken deres.</verse><verse id="25">Josva sa til dem: Frykt ikke og vær ikke redde! Vær frimodige og sterke! For slik skal Herren gjøre med alle fiender som dere kommer i strid med.</verse><verse id="26">Deretter hogg Josva dem ned. Han drepte dem og hengte dem opp på fem trær, og de ble hengende på trærne helt til kvelden.</verse><verse id="27">Men ved solnedgang befalte Josva sine folk å ta dem ned av trærne og kaste dem inn i den hulen hvor de hadde gjemt seg. Foran inngangen til hulen la de store steiner, og de ligger der den dag i dag.</verse><verse id="28">Samme dagen inntok Josva Makkeda og slo byen med sverdets egg. Kongen der slo han med bann, og hver sjel som var der. Han lot ikke noen bli i live eller slippe unna. Han gjorde med kongen i Makkeda som han hadde gjort med kongen i Jeriko.</verse><verse id="29">Fra Makkeda dro Josva og hele Israel med ham til Libna og kjempet mot Libna.</verse><verse id="30">Herren ga også denne byen og dens konge i Israels hånd. Josva slo byen med sverdets egg og hogg ned hver sjel som var der. Han lot ikke noen bli i live eller slippe unna. Han gjorde med kongen der som han hadde gjort med kongen i Jeriko.</verse><verse id="31">Så dro Josva med hele Israel fra Libna til Lakisj. Han slo leir ved byen og kjempet mot den.</verse><verse id="32">Og Herren ga Lakisj i Israels hånd. Den andre dagen inntok Josva byen og slo den med sverdets egg. Han hogg ned hver sjel som var der, slik som han hadde gjort med Libna.</verse><verse id="33">Da dro Horam, kongen i Geser, opp for å hjelpe Lakisj. Men Josva slo ham og hans folk og lot ikke noen av dem bli i live eller slippe unna.</verse><verse id="34">Fra Lakisj dro Josva med hele Israel til Eglon. De slo leir ved byen og kjempet mot den.</verse><verse id="35">Og de inntok byen samme dag og slo den med sverdets egg. Hver sjel som var der, slo han med bann samme dag, slik han hadde gjort med Lakisj.</verse><verse id="36">Så dro Josva med hele Israel fra Eglon opp til Hebron, og de stred mot byen.</verse><verse id="37">De inntok byen og slo den med sverdets egg, både den og kongen der og alle småbyene som lå under den. De hogg ned hver sjel som var der. Josva lot ikke noen bli i live eller slippe unna, slik han hadde gjort med Eglon. Han slo byen og hver sjel som var der, med bann.</verse><verse id="38">Deretter vendte Josva seg med hele Israel mot Debir og stred mot byen.</verse><verse id="39">Og han tok byen og kongen der og alle småbyene som lå under den. De slo dem med sverdets egg, og hver sjel som var der, slo de med bann. Josva lot ikke noen bli i live eller slippe unna. Som han hadde gjort med Hebron, og som han hadde gjort med Libna og dets konge, slik gjorde han med Debir og kongen der.</verse><verse id="40">Slik inntok Josva hele landet, både fjellbygdene og sydlandet og lavlandet og liene, og slo alle kongene der. Han lot ikke noen bli i live eller slippe unna, men slo hver levende sjel med bann, slik som Herren, Israels Gud, hadde befalt.</verse><verse id="41">Han undertvang hele landet mellom Kadesj-Barnea og Gasa, og hele Gosen-landet like til Gibeon.</verse><verse id="42">Alle disse kongene og deres land tok Josva på samme tid, for Herren, Israels Gud, stred for Israel.</verse><verse id="43">Deretter vendte Josva med hele Israel tilbake til leiren ved Gilgal.</verse></chapter><chapter id="11"><verse id="1">Jabin, kongen i Hasor, hørte om alt dette. Da sendte han bud til Jobab, kongen i Madon, og til kongen i Sjimron og til kongen i Aksjaf</verse><verse id="2">og til kongene i nord, i fjellbygdene og i traktene sør for Kinneret, i lavlandet og på Dor-høydene ved havet.</verse><verse id="3">Han sendte bud til kana’aneerne i øst og i vest, til amorittene og hetittene og ferisittene og jebusittene i fjellbygdene og til hevittene ved foten av Hermon i Mispa-landet.</verse><verse id="4">Disse dro ut med alle sine hærer, en mengde så tallrik som sanden på havets bredd, med hester og vogner i store mengder.</verse><verse id="5">Alle disse kongene satte hverandre stevne. De kom og slo leir sammen ved Merom-elven for å kjempe mot Israel.</verse><verse id="6">Da sa Herren til Josva: Vær ikke redd dem! For i morgen ved denne tiden legger jeg dem alle sammen ihjelslått foran Israel. Du skal skjære over hasene på hestene deres, og vognene skal du brenne opp med ild.</verse><verse id="7">Josva og alle stridsmennene hans kom brått over fienden ved Merom-elven og overfalt dem.</verse><verse id="8">Og Herren ga dem i Israels hånd. De slo dem og forfulgte dem helt til det store Sidon og til Misrefot-Majim og i øst helt til Mispe-dalen. De hogg dem ned og lot ingen bli i live eller slippe unna.</verse><verse id="9">Josva gjorde med dem som Herren hadde sagt: han skar hasene over på hestene deres, og vognene brente han opp med ild.</verse><verse id="10">Straks etter vendte Josva tilbake og inntok Hasor, og kongen der slo han i hjel med sverdet. For Hasor var før i tiden den ledende byen for alle disse kongerikene.</verse><verse id="11">Hver sjel som var der, slo de med sverdets egg, og de slo byen med bann. Det ble ikke en levende sjel igjen, og Hasor brente de opp med ild.</verse><verse id="12">Alle de andre kongebyene med alle deres konger inntok Josva og slo dem med sverdets egg. Han slo dem med bann, slik som Moses, Herrens tjener hadde befalt.</verse><verse id="13">Men ingen av byene som lå der på sine hauger, brente Israel opp. Det var bare Hasor Josva brente opp.</verse><verse id="14">Alt krigsbyttet i disse byene og buskapen der tok Israels barn for seg selv. Men hele folket slo de med sverdets egg inntil de hadde utryddet dem, de lot ikke en levende sjel bli igjen.</verse><verse id="15">Det som Herren hadde pålagt Moses, sin tjener, det hadde Moses pålagt Josva. Og dette gjorde Josva, han lot ikke noe ugjort av alt det Herren hadde pålagt Moses.</verse><verse id="16">Slik inntok Josva hele dette landet: fjellbygdene og hele sydlandet og hele Gosen-landet, lavlandet og ødemarken og fjellbygdene i Israel og lavlandet der,</verse><verse id="17">fra det nakne fjellet som strekker seg opp imot Se’ir til Ba’al-Gad i Libanon-dalen ved foten av Hermon-fjellet. Alle kongene der tok han til fange og hogg dem ned og drepte dem.</verse><verse id="18">I lang tid førte Josva krig med alle disse kongene.</verse><verse id="19">Det var ikke noen by som sluttet fred med Israels barn, bortsett fra hevittene som bodde i Gibeon. De tok det alt sammen i strid.</verse><verse id="20">For Herren laget det så at de forherdet sitt hjerte og dro ut i krig mot Israel, for at de skulle bli slått med bann og ingen nåde få, men ødelegges slik som Herren hadde befalt Moses.</verse><verse id="21">På denne tiden kom Josva og utryddet anakittene i fjellbygdene, i Hebron, i Debir, i Anab og i alle fjellbygdene både i Juda og i Israel. Josva slo dem og byene deres med bann.</verse><verse id="22">Det ble ingen anakitter igjen i Israels barns land, bare i Gasa, i Gat og i Asjdod ble noen tilbake.</verse><verse id="23">Så inntok Josva hele landet, slik som Herren hadde sagt til Moses. Josva ga det som arv til Israel etter deres ættegrener i deres stammer. Og landet hadde nå ro etter krigen.</verse></chapter><chapter id="12"><verse id="1">Dette var de kongene i landet som Israels barn slo. Deres land på østsiden av Jordan tok de i eie - fra Arnon-elven til Hermon-fjellet, og hele ødemarken i øst:</verse><verse id="2">Sihon, amorittkongen, som bodde i Hesjbon og rådde over landet fra Aroer ved bredden av Arnon-elven, fra midten av elven, og over halvdelen av Gilead til Jabbok-elven, som er grensen mot Ammons barn.</verse><verse id="3">Han rådde også over ødemarken inntil østsiden av Kinneret-sjøen og til østsiden av Ødemarks-havet eller Salthavet, bort imot Bet-Jesjimot og i sør til foten av Pisga-liene.</verse><verse id="4">Likeså inntok Israel det landet som tilhørte Og, kongen i Basan, en av dem som var tilbake av refa’ittene. Han bodde i Asjtarot og Edre’i,</verse><verse id="5">og han rådde over Hermon-fjellet og over Salka og over hele Basan inntil gesjurittenes og ma’akatittenes land, og over halvdelen av Gilead, til grensen mot Sihon, kongen i Hesjbon.</verse><verse id="6">Disse kongene hadde Moses, Herrens tjener, og Israels barn slått. Landet deres hadde Moses, Herrens tjener, gitt Ruben og Gad og halvdelen av Manasses stamme til eiendom.</verse><verse id="7">Og dette var de kongene i landet som Josva og Israels barn slo på vestsiden av Jordan - fra Ba’al-Gad i Libanon-dalen til det nakne fjellet som strekker seg opp imot Se’ir. Dette landet ga Josva Israels stammer til eiendom etter deres ættegreiner -</verse><verse id="8">i fjellbygdene og i lavlandet og i ødemarken og i liene og i ørkenen og i sydlandet, hetittenes land og amorittenes og kana’aneernes, perisittenes, hevittenes og jebusittenes land.</verse><verse id="9">Dette er kongene som Josva overvant: kongen i Jeriko, én, kongen i Ai, som ligger ved siden av Betel, én,</verse><verse id="10">kongen i Jerusalem, én, kongen i Hebron, én,</verse><verse id="11">kongen i Jarmut, én, kongen i Lakisj, én,</verse><verse id="12">kongen i Eglon, én, kongen i Geser, én,</verse><verse id="13">kongen i Debir, én, kongen i Geder, én,</verse><verse id="14">kongen i Horma, én, kongen i Arad, én,</verse><verse id="15">kongen i Libna, én, kongen i Adullam, én,</verse><verse id="16">kongen i Makkeda, én, kongen i Betel, én,</verse><verse id="17">kongen i Tappuah, én, kongen i Hefer, én,</verse><verse id="18">kongen i Afek, én, kongen i Lassaron, én,</verse><verse id="19">kongen i Madon, én, kongen i Hasor, én,</verse><verse id="20">kongen i Sjimron-Meron, én, kongen i Aksjaf, én,</verse><verse id="21">kongen i Ta’anak, én, kongen i Megiddo, én,</verse><verse id="22">kongen i Kedesj, én, kongen i Jokneam ved Karmel, én,</verse><verse id="23">kongen i Dor på Dor-høydene, én, kongen over Gojim ved Gilgal, én,</verse><verse id="24">kongen i Tirsa, én, i alt trettien konger.</verse></chapter><chapter id="13"><verse id="1">Da Josva var blitt gammel og langt opp i årene, sa Herren til ham: Du er nå blitt gammel og er kommet langt opp i årene. Men ennå står det en meget stor del av landet igjen som skal inntas.</verse><verse id="2">Dette er det landet som står igjen: Alle filistrenes bygder og hele gesjurittlandet,</verse><verse id="3">for alt som ligger mellom Sjihor øst for Egypt og Ekrons grense mot nord, skal regnes som kana’aneisk land, både de fem filisterfyrstene i Gasa og Asjdod og Asjkelon og Gat og Ekron, og avittene.</verse><verse id="4">Mot syd hele kana’aneernes land, og Meara, som tilhører sidonierne, helt til Afek, til amorittenes grense,</verse><verse id="5">og giblittenes land og hele Libanon mot øst, fra Ba’al-Gad ved foten av Hermon-fjellet like til Hamat-veien,</verse><verse id="6">alle de som bor i fjellbygdene, fra Libanon til Misrefot-Majim, alle sidonierne. Jeg vil selv drive dem bort for Israels barn. Men du skal dele ut landet ved loddkasting til arv for Israel, slik som jeg har befalt deg!</verse><verse id="7">Så skift nå ut dette landet til arv for de ni stammene og den halve delen av Manasses stamme!</verse><verse id="8">Sammen med Manasse hadde rubenittene og gadittene fått sin arv, som Moses ga dem på østsiden av Jordan. Dette hadde Moses, Herrens tjener, tildelt dem:</verse><verse id="9">landet fra Aroer, som ligger ved bredden av Arnon-elven, og fra den byen som ligger midt i dalen, og hele sletten ved Medba like til Dibon,</verse><verse id="10">og alle de byene som tilhørte Sihon, amorittkongen, som regjerte i Hesjbon, like til Ammons barns grense,</verse><verse id="11">og Gilead og gesjurittenes og ma’akatittenes land og hele Hermon-fjellet og hele Basan like til Salka -</verse><verse id="12">hele det riket som tilhørte Og i Basan, han som regjerte i Asjtarot og Edre’i. Han var den siste som var tilbake av refa’ittene, de som ble slått av Moses og drevet bort.</verse><verse id="13">Men Israels barn drev ikke bort gesjurittene og ma’akatittene. Gesjur og Ma’akat er blitt boende blant Israel til denne dag.</verse><verse id="14">Bare Levis stamme ga han ingen arv. Herrens, Israels Guds ildoffer er hans arv, slik han hadde sagt til ham.</verse><verse id="15">Først ga Moses Rubens barns stamme arv etter deres ætter.</verse><verse id="16">De fikk landet fra Aroer, som ligger ved bredden av Arnon-elven, og fra den byen som ligger midt i dalen, og hele sletten ved Medba,</verse><verse id="17">Hesjbon og alle tilhørende byer som ligger på sletten: Dibon og Bamot-Ba’al og Bet-Ba’al-Meon</verse><verse id="18">og Jahsa og Kedemot og Mefa’at</verse><verse id="19">og Kirjatajim og Sibma og Seret-Hassahar på fjellet i dalen</verse><verse id="20">og Bet-Peor og Pisga-liene og Bet-Jesjimot</verse><verse id="21">og alle byene på sletten og hele det riket som tilhørte Sihon, amorittkongen, som regjerte i Hesjbon - det var ham Moses slo på samme tid som han slo midianittfyrstene Evi og Rekem og Sur og Hur og Reba, som var Sihons underkonger og bodde der i landet.</verse><verse id="22">Også Bileam, Beors sønn, spåmannen, slo Israels barn i hjel med sverdet, sammen med de andre som de slo i hjel.</verse><verse id="23">Og Rubens barns grense var Jordan og landet langsmed den. Dette var Rubens barns arv etter deres ætter, byene med tilhørende landsbyer.</verse><verse id="24">Så ga Moses Gads stamme - Gads barn - arv etter deres ætter.</verse><verse id="25">Det landet de fikk, var Jaser og alle byene i Gilead og halvdelen av Ammons barns land helt til Aroer, som ligger midt imot Rabba,</verse><verse id="26">fra Hesjbon til Ramat-Hammispe og Betonim og fra Mahanajim til Debirs landegrense,</verse><verse id="27">og i dalen fikk de Bet-Haram og Bet-Nimra og Sukkot og Safon, resten av det riket som hadde tilhørt Sihon, kongen i Hesjbon, med Jordan og landet langsmed den inntil enden av Kinneret-sjøen, på østsiden av Jordan.</verse><verse id="28">Dette var Gads barns arv etter deres ætter, byene med tilhørende landsbyer.</verse><verse id="29">Så ga Moses den halve Manasses stamme arv, så at de også - den ene halvdelen av Manasses barns stamme - fikk arv etter sine ætter.</verse><verse id="30">Det landet de fikk, strakte seg fra Mahanajim over hele Basan - hele det riket som hadde tilhørt Og, kongen i Basan - både alle Ja’irs teltbyer som ligger i Basan, seksti byer,</verse><verse id="31">og halvdelen av Gilead, og Asjtarot og Edre’i, byer i det riket som hadde tilhørt Og i Basan. Alt dette fikk Manasses sønn Makirs barn - den ene halvdelen av Makirs barn - etter sine ætter.</verse><verse id="32">Dette var det som Moses delte ut til arv på Moabs ødemarker på østsiden av Jordan, midt imot Jeriko.</verse><verse id="33">Men til Levis stamme ga Moses ingen arv. Herren, Israels Gud, er deres arv, slik han hadde sagt til dem.</verse></chapter><chapter id="14"><verse id="1">Dette er de arvedelene som Israels barn fikk i Kana’ans land, og som Eleasar, presten, og Josva, Nuns sønn, og overhodene for slektene i Israels barns stammer delte ut blant dem</verse><verse id="2">ved loddkasting, så de fikk hver sin arv, slik Herren hadde befalt ved Moses. Det var disse ni og en halv stamme som den gang fikk arv.</verse><verse id="3">For de to og en halv stamme hadde Moses gitt arv på den andre siden av Jordan. Men levittene hadde han ikke gitt arv blant dem.</verse><verse id="4">For Josefs barn utgjorde to stammer, Manasse og Efra’im. Og levittene fikk ikke noen del i landet, men bare noen byer til å bo i med tilhørende beitemarker for deres buskap og fe.</verse><verse id="5">Israels barn gjorde som Herren hadde befalt Moses, og skiftet ut landet.</verse><verse id="6">Da trådte Judas barn fram for Josva i Gilgal. Og Kaleb, Jefunnes sønn, kenisitten, sa til ham: Du vet hva Herren sa til Moses, Guds mann, om meg og om deg i Kadesj-Barnea.</verse><verse id="7">Jeg var førti år gammel da Moses, Herrens tjener, sendte meg fra Kadesj-Barnea for å utspeide landet. Og jeg kom tilbake til ham med svar etter mitt beste skjønn.</verse><verse id="8">Mine brødre, som hadde dratt opp sammen med meg, tok motet fra folket. Men jeg holdt meg trofast til Herren min Gud.</verse><verse id="9">Den dagen sverget Moses og sa: Sannelig, det landet som din fot trådte på, skal være din og dine barns arv til evig tid, fordi du trofast holdt deg til Herren, min Gud.</verse><verse id="10">Og nå ser du at Herren har gjort med meg som han sa. Han har latt meg leve i førtifem år fra den tid Herren talte disse ordene til Moses - hele den tiden Israel vandret i ørkenen. Og i dag er jeg åttifem år gammel.</verse><verse id="11">Ennå er jeg like sterk som jeg var den dagen Moses sendte meg ut. Min styrke er den samme nå som den var den gang, både i strid og til å gå ut og inn.</verse><verse id="12">Så gi meg nå denne fjellbygden som Herren talte om den dagen! For du hørte selv den gang at anakittene bor der, og at de har store, befestede byer. Kanskje Herren er med meg, så jeg får drevet dem bort, slik som Herren har sagt.</verse><verse id="13">Da velsignet Josva ham, og han ga Kaleb, Jefunnes sønn, Hebron til arv.</verse><verse id="14">Slik fikk Kaleb, Jefunnes sønn, kenisitten, Hebron til arv, som det er den dag i dag, fordi han trofast holdt seg til Herren, Israels Gud.</verse><verse id="15">Men Hebrons navn var før Kirjat-Arba. Arba var den største mann blant anakittene. - Og landet hadde nå ro etter krigen.</verse></chapter><chapter id="15"><verse id="1">Den lodd som tilfalt Judas barns stamme etter deres ætter, strakte seg bort imot Edom, helt til Sin-ørkenen i sør.</verse><verse id="2">Og grensen i sør gikk ut fra enden av Salthavet, fra den bukten som vender mot sør.</verse><verse id="3">Den bøyde sør om Akrabbim-skaret, tok så over til Sin og oppetter sør for Kadesj-Barnea. Den gikk så over til Hesron og opp til Adar, der svingte den bort til Karka,</verse><verse id="4">tok så bortetter til Asmon, gikk fram til Egypterbekken og endte ute ved havet. Dette skal være deres grense mot sør.</verse><verse id="5">Grensen mot øst var Salthavet opp til Jordans utløp. Mot nord gikk grensen fra den viken av Salthavet der Jordan har sitt utløp.</verse><verse id="6">Derfra gikk den opp til Bet-Hogla og videre nord for Bet-Ha’araba, opp til den steinen som har navn etter Bohan, Rubens sønn.</verse><verse id="7">Så gikk grensen fra Akor-dalen opp til Debir og vendte seg mot nord til Gilgal, som ligger midt imot Adummim-skaret sør for bekken, og gikk så over til vannet ved En-Semes og fram til En-Rogel.</verse><verse id="8">Derfra gikk grensen opp til Hinnoms sønns dal, til sørsiden av Jebus, det er Jerusalem, og gikk så opp til toppen av det fjellet som ligger rett vest for Hinnoms dal ved nordenden av Refa’im-dalen.</verse><verse id="9">Fra denne fjelltoppen strakte grensen seg bort til Neftoah-vannets kilde og holdt fram til byene i Efrons fjellbygd, og tok så bortetter til Ba’ala, det er Kirjat-Jearim.</verse><verse id="10">Fra Ba’ala svingte grensen vestover til Se’ir-fjellet, tok over til nordsiden av Jearim-fjellet, det er Kesalon, og gikk så ned til Bet-Sjemesj og fram til Timna.</verse><verse id="11">Deretter gikk grensen nordover til Ekrons fjellrygg. Der svingte den bort til Sjikkeron, tok så over til Ba’ala-fjellet, gikk fram til Jabne’el og endte ute ved havet.</verse><verse id="12">Grensen mot vest var det store havet og landet langsmed det. Dette var grensene på alle sider for det landet Judas barn fikk etter deres ætter.</verse><verse id="13">Men Kaleb, Jefunnes sønn, fikk sin del midt iblant Judas barn etter Herrens ord til Josva. Det var den byen som hadde navn etter Arba, anakittenes stamfar, og som nå heter Hebron.</verse><verse id="14">Kaleb drev bort derfra de tre anakittene Sjesai og Akiman og Talmai, etterkommere av Anak.</verse><verse id="15">Derfra dro han opp mot innbyggerne i Debir - Debirs navn var før Kirjat-Sefer.</verse><verse id="16">Og Kaleb sa: Den som vinner over Kirjat-Sefer og inntar det, ham vil jeg gi min datter Aksa til kone.</verse><verse id="17">Kenisitten Otniel, Kalebs bror, inntok det, og han ga ham sin datter Aksa til kone.</verse><verse id="18">Da hun kom til ham, egget hun ham til å be hennes far om en jordeiendom. Da hun sprang ned av eselet, spurte Kaleb henne: Hva er det du vil?</verse><verse id="19">Hun svarte: Gi meg en avskjedsgave! Du har giftet meg bort til dette tørre sydlandet, gi meg nå vannkilder! Så ga han henne de øvre og de nedre kildene.</verse><verse id="20">Dette er den arv som tilfalt Judas barns stamme etter deres ætter:</verse><verse id="21">Byene ved den ytterste grensen av Judas barns stamme mot Edoms grense, i sydlandet, var: Kabse’el og Eder og Jagur</verse><verse id="22">og Kina og Dimona og Adada</verse><verse id="23">og Kedesj og Hasor og Jitnan,</verse><verse id="24">Sif og Telem og Bealot</verse><verse id="25">og Hasor-Hadatta og Kerijot, Hesron, det er Hasor,</verse><verse id="26">Amam og Sjema og Molada</verse><verse id="27">og Hasar-Gadda og Hesjmon og Bet-Pelet</verse><verse id="28">og Hasar-Sjual og Be’er-Sjeba og Bisjotja,</verse><verse id="29">Ba’ala og Ijim og Esem</verse><verse id="30">og Eltolad og Kesil og Horma</verse><verse id="31">og Siklag og Madmanna og Sansanna</verse><verse id="32">og Lebaot og Sjilhim og Ajin og Rimmon - i alt tjueni byer med tilhørende landsbyer.</verse><verse id="33">I lavlandet: Esjtaol og Sora og Asjna</verse><verse id="34">og Sanoah og En-Gannim, Tappuah og Haenam,</verse><verse id="35">Jarmut og Adullam, Soko og Aseka</verse><verse id="36">og Sja’arajim og Aditajim og Haggedera og Gederotajim - fjorten byer med tilhørende landsbyer.</verse><verse id="37">Senan og Hadasja og Migdal-Gad</verse><verse id="38">og Dilan og Mispe og Jokte’el,</verse><verse id="39">Lakisj og Boskat og Eglon</verse><verse id="40">og Kabbon og Lahmas og Kitlis</verse><verse id="41">og Gederot, Bet-Dagon og Na’ama og Makkeda - seksten byer med tilhørende landsbyer.</verse><verse id="42">Libna og Eter og Asjan</verse><verse id="43">og Jiftah og Asjna og Nesib</verse><verse id="44">og Ke’ila og Aksib og Maresja - ni byer med tilhørende landsbyer.</verse><verse id="45">Ekron med tilhørende byer og landsbyer.</verse><verse id="46">Fra Ekron og vestover alt som lå på Asjdod-siden, med tilhørende landsbyer.</verse><verse id="47">Asjdod med tilhørende byer og landsbyer. Gasa med tilhørende byer og landsbyer til Egypterbekken og det store havet og landet langsmed det.</verse><verse id="48">I fjellbygdene: Sjamir og Jattir og Soko</verse><verse id="49">og Danna og Kirjat-Sanna, det er Debir,</verse><verse id="50">og Anab og Esjtemo og Anim</verse><verse id="51">og Gosen og Holon og Gilo - elleve byer med tilhørende landsbyer.</verse><verse id="52">Arab og Duma og Esjan</verse><verse id="53">og Janim og Bet-Tappuah og Afeka</verse><verse id="54">og Humta og Kirjat-Arba, det er Hebron, og Sior - ni byer med tilhørende landsbyer.</verse><verse id="55">Maon, Karmel og Sif og Juta</verse><verse id="56">og Jisre’el og Jokdeam og Sanoah,</verse><verse id="57">Kajin, Gibea og Timna - ti byer med tilhørende landsbyer.</verse><verse id="58">Halhul, Bet-Sur og Gedor</verse><verse id="59">og Ma’arat og Bet-Anot og Eltekon - seks byer med tilhørende landsbyer.</verse><verse id="60">Kirjat-Ba’al, det er Kirjat-Jearim, og Harabba - to byer med tilhørende landsbyer.</verse><verse id="61">I ørkenen: Bet-Ha’araba, Middin og Sekaka</verse><verse id="62">og Hannibsjan og Ir-Hammelah og En-Gedi - seks byer med tilhørende landsbyer.</verse><verse id="63">Men jebusittene, som bodde i Jerusalem, kunne Judas barn ikke drive bort. Jebusittene ble boende sammen med Judas barn i Jerusalem, og der bor de den dag i dag.</verse></chapter><chapter id="16"><verse id="1">Den lodd som tilfalt Josefs barn, gikk fra Jordan ved Jeriko, øst for vannet ved Jeriko, gjennom ødemarken som stiger fra Jeriko opp i fjellet til Betel.</verse><verse id="2">Fra Betel gikk grensen fram til Lus og videre til arkittenes land, til Atarot.</verse><verse id="3">Så gikk grensen vestover ned til jafletittenes land, til Nedre Bet-Horons grense og til Geser og endte så ute ved havet.</verse><verse id="4">Dette var den arven som ble gitt til Josefs barn, til Manasse og Efra’im.</verse><verse id="5">Efra’ims barns land etter deres ætter lå slik til: Mot øst gikk grensen for deres arvedel over Atrot-Addar fram til Øvre Bet-Horon</verse><verse id="6">og endte ute ved havet. Mot nord gikk grensen over Mikmetat og bøyde så mot øst til Ta’anat-Sjilo og holdt fram østover til Janoah.</verse><verse id="7">Fra Janoah førte grensen ned til Atarot og Na’ara, rørte ved Jeriko og endte ved Jordan.</verse><verse id="8">Fra Tappuah gikk grensen vestover til Kana-bekken og endte ute ved havet. Dette var den arvedelen som Efra’ims barns stamme fikk etter sine ætter.</verse><verse id="9">Dessuten fikk de alle de byene som ble utskilt for Efra’ims barn inne i Manasses barns arvedel, både byene og de tilhørende landsbyene.</verse><verse id="10">Men de drev ikke bort de kana’aneerne som bodde i Geser. Kana’aneerne ble boende blant Efra’ims barn, som de gjør den dag i dag, men de ble arbeidspliktige treller.</verse></chapter><chapter id="17"><verse id="1">Manasses stamme fikk sin arvedel, for han var Josefs førstefødte. Makir, Manasses eldste sønn, gileadittenes stamfar, fikk Gilead og Basan, fordi han var en stridsmann.</verse><verse id="2">Manasses andre barn fikk også arvedel etter sine ætter: Abiesers barn og Heleks barn og Asriels barn og Sekems barn og Hefers barn og Sjemidas barn, dette var Manasses, Josefs sønns barn på mannssiden, etter sine ætter.</verse><verse id="3">Men Selofhad, en sønn av Hefer, som var sønn av Gilead og sønnesønn av Makir, Manasses sønn, hadde ikke sønner, men bare døtre. Dette var navnene på hans døtre: Mahla og Noa, Hogla, Milka og Tirsa.</verse><verse id="4">De gikk fram for Eleasar, presten, og for Josva, Nuns sønn, og for høvdingene og sa: Herren bød Moses at han skulle gi oss arv midt iblant våre brødre. Så fikk de etter Herrens ord arv midt iblant sin fars brødre.</verse><verse id="5">Slik falt det ti deler på Manasse, i tillegg til Gilead-landet og Basan-landet på den andre siden av Jordan.</verse><verse id="6">For Manasses døtre fikk arv midt iblant hans sønner, og Gilead-landet hadde Manasses andre barn fått.</verse><verse id="7">Manasses grense gikk fra Asjer til Mikmetat, som ligger midt imot Sikem. Så tok grensen til høyre til En-Tappuah-bygden.</verse><verse id="8">Manasse fikk Tappuah-landet, men Tappuah selv på grensen av Manasse tilfalt Efra’ims barn.</verse><verse id="9">Så gikk grensen ned til Kana-bekken, sør for bekken. Men byene der tilfalt Efra’im, enda de lå mellom Manasses byer. Derfra gikk Manasses grense nord for bekken og endte ute ved havet.</verse><verse id="10">Alt som lå sønnafor, tilfalt Efra’im, og det som lå nordafor, tilfalt Manasse. Havet ble hans grense. I nord støtte de opp til Asjer og i øst til Issakar.</verse><verse id="11">I Issakar og i Asjer fikk Manasse Bet-Sean med tilhørende småbyer, og Jibleam med tilhørende småbyer, og innbyggerne i Dor med tilhørende småbyer, og innbyggerne i En-Dor med tilhørende småbyer, og innbyggerne i Ta’anak med tilhørende småbyer, og innbyggerne i Megiddo med tilhørende småbyer, de tre høydedragene.</verse><verse id="12">Men Manasses barn klarte ikke å innta disse byene, og det lyktes kana’aneerne å bli boende der i landet.</verse><verse id="13">Da Israels barn senere ble sterkere, gjorde de kana’aneerne arbeidspliktige, men de drev dem ikke bort.</verse><verse id="14">Og Josefs barn talte med Josva og sa: Hvorfor har du gitt meg bare én lodd og én arvedel, enda jeg er et stort folk, fordi Herren hittil har velsignet meg?</verse><verse id="15">Da sa Josva til dem: Hvis du er så stort et folk, så gå opp i skogen og rydd deg jord der i ferisittenes og refa’ittenes land, siden Efra’ims fjellbygd er for trang for deg.</verse><verse id="16">Men Josefs barn sa: Fjellbygden strekker ikke til for oss, og kana’aneerne som bor i dalbygdene, har alle sammen jernvogner, både de som bor i Bet-Sean med tilhørende småbyer og de som bor i Jisre’els dal.</verse><verse id="17">Da sa Josva til Josefs hus, til Efra’im og Manasse: Du er et stort folk og har stor styrke. Du skal ikke ha bare én lodd.</verse><verse id="18">Men en fjellbygd skal du få. Der er det skog, du skal hogge den ned, slik at til og med utkantene skal være dine. For du skal drive bort kana’aneerne, selv om de har jernvogner og er sterke.</verse></chapter><chapter id="18"><verse id="1">Hele Israels barns menighet samlet seg i Sjilo, og der reiste de sammenkomstens telt. Landet hadde de nå lagt under seg.</verse><verse id="2">Men det var enda sju stammer tilbake blant Israels barn som ikke hadde fått sin arvedel.</verse><verse id="3">Da sa Josva til Israels barn: Hvor lenge vil dere ennå dryge før dere drar av sted og inntar det landet Herren, deres fedres Gud, har gitt dere?</verse><verse id="4">Velg nå ut tre menn fra hver stamme! Så vil jeg sende dem ut, og de skal gjøre seg klar og gå igjennom landet og lage en beskrivelse med tanke på utskiftningen, og så komme tilbake til meg.</verse><verse id="5">Del det så mellom dere i sju deler! Juda skal bli i sitt land mot sør, og Josefs ætt skal bli i sitt land mot nord.</verse><verse id="6">Dere skal lage en beskrivelse av landet, delt i sju deler, og så komme hit til meg med det dere har skrevet. Så vil jeg kaste lodd for dere her, for Herrens, vår Guds åsyn.</verse><verse id="7">Levittene skal ikke ha noen del sammen med dere, for Herrens prestedømme er deres arv, Gad og Ruben og den halve Manasses stamme har fått sin arv på østsiden av Jordan - den arv som Moses, Herrens tjener, ga dem.</verse><verse id="8">Så gjorde mennene seg i stand og gikk. Da de dro av sted, bød Josva dem å skrive opp alt det de så i landet, han sa: Gå av sted og dra omkring i landet og skriv opp alt dere ser der. Kom så tilbake til meg! Så vil jeg kaste lodd for dere for Herrens åsyn her i Sjilo.</verse><verse id="9">Så gikk da mennene av sted og dro gjennom landet og skrev opp det de så der, by for by, i en bok i sju deler. Deretter kom de tilbake til Josva i leiren i Sjilo.</verse><verse id="10">Og Josva kastet lodd for dem i Sjilo for Herrens åsyn. Der skiftet Josva landet mellom Israels barn etter deres ættegreiner.</verse><verse id="11">Først kom loddet ut for Benjamins stamme, ætt for ætt. Det landet som ble deres lodd, kom til å ligge mellom Judas barn og Josefs barn.</verse><verse id="12">Deres grense i nord gikk ut fra Jordan og dro seg oppover til fjellryggen nord for Jeriko og deretter vestover opp i fjellet og fram til ørkenen ved Bet-Aven.</verse><verse id="13">Derfra gikk grensen over til Lus, til fjellryggen sør for Lus, det er Betel. Så gikk grensen ned til Atrot-Addar over det fjellet som ligger sør for Nedre Bet-Horon.</verse><verse id="14">Så gjorde grensen en sving og bøyde seg på vestsiden mot sør fra det fjellet som ligger rett sør for Bet-Horon. Den endte ved Kirjat-Ba’al, det er Kirjat-Jearim, en by som tilhørte Judas barn. Dette var vestsiden.</verse><verse id="15">Mot sør gikk grensen fra enden av Kirjat-Jearim - der var det grensen begynte i vest - og fram til Neftoah-vannets kilde.</verse><verse id="16">Så gikk grensen ned til enden av det fjellet som ligger midt imot Hinnoms sønns dal, nord for Refa’im-dalen, og så ned i Hinnoms dal, sør for jebusittenes fjellrygg, og deretter ned til En-Rogel.</verse><verse id="17">Så svingte grensen mot nord og gikk fram til En-Semes og videre til Gelilot, som ligger midt imot Adummim-skaret. Så gikk den ned til den steinen som har navn etter Bohan, Rubens sønn.</verse><verse id="18">Der gikk den over til den fjellryggen som ligger rett i nord for Ha’araba, og gikk deretter ned til Ha’araba.</verse><verse id="19">Grensen gikk så over til nordsiden av fjellryggen ved Bet-Hogla og endte ved den nordlige viken av Salthavet, ved sørenden av Jordan. Dette var grensen i sør.</verse><verse id="20">Mot øst var Jordan grensen. Dette var Benjamins barns arvedel med dens grenser rundt omkring, etter deres ætter.</verse><verse id="21">Dette er de byene som tilfalt Benjamins barns stamme etter deres ætter: Jeriko og Bet-Hogla og Emek-Kesis</verse><verse id="22">og Bet-Ha’araba og Semarajim og Betel</verse><verse id="23">og Ha’avvim og Happara og Ofra</verse><verse id="24">og Kefar-Ha’ammoni og Haofni og Geba - tolv byer med tilhørende landsbyer.</verse><verse id="25">Gibeon og Rama og Be’erot</verse><verse id="26">og Mispe og Hakkefira og Hammosa</verse><verse id="27">og Rekem og Jirpe’el og Tarala</verse><verse id="28">og Sela, Haelef og Jebus, det er Jerusalem, Gibea og Kirjat - fjorten byer med tilhørende landsbyer. Dette var Benjamins barns arvedel etter deres ætter.</verse></chapter><chapter id="19"><verse id="1">Det andre loddet kom ut for Simeon, for Simeons barns stamme etter deres ætter. Den arvedelen de fikk, lå inne i Judas barns arvedel.</verse><verse id="2">Til deres arvedel hørte: Be’er-Sjeba og Sjeba og Molada</verse><verse id="3">og Hasar-Sjual og Bala og Esem</verse><verse id="4">og Eltolad og Betul og Horma</verse><verse id="5">og Siklag og Bet-Hammarkabot og Hasar-Susa</verse><verse id="6">og Bet-Lebaot og Sjaruhen - tretten byer med tilhørende landsbyer.</verse><verse id="7">Ajin, Rimmon og Eter og Asjan - fire byer med tilhørende landsbyer,</verse><verse id="8">og alle de småbyene som lå rundt omkring disse byer inntil Ba’alat-Beer, Rama i sydlandet. Dette var den arvedel som Simeons barns stamme fikk etter sine ætter.</verse><verse id="9">Av den delen som var tilmålt Judas barn, fikk Simeons barn sin arvedel, for Judas barns del var for stor for dem. Derfor fikk Simeons barn sin arv inne i deres område.</verse><verse id="10">Det tredje loddet kom ut for Sebulons barn etter deres ætter. Grensen for deres arvedel gikk til Sarid.</verse><verse id="11">Deres grense gikk i vest opp til Marala, støtte til Dabbesjet og nådde den bekken som løper øst for Jokneam.</verse><verse id="12">Mot øst, mot solens oppgang, bøyde den seg fra Sarid bort til Kislot-Tabors enemerker og gikk fram til Haddaberat og opp til Jafia.</verse><verse id="13">Derfra gikk den mot øst, mot solens oppgang, over til Gat-Hefer og Et-Kasin, og fram til Rimmon, som strekker seg bort til Hannea.</verse><verse id="14">Så svingte grensen omkring dette stedet nord til Hannaton og endte i Jiftah-El-dalen.</verse><verse id="15">Dessuten fikk de Kattat og Nahalal og Sjimron og Jidala og Betlehem, i alt tolv byer med tilhørende landsbyer.</verse><verse id="16">Dette var Sebulons barns arvedel etter deres ætter, disse byer med tilhørende landsbyer.</verse><verse id="17">Det fjerde loddet kom ut for Issakar, for Issakars barn etter deres ætter.</verse><verse id="18">I deres land lå Jisre’ela og Hakkesulot og Sjunem</verse><verse id="19">og Hafarajim og Sion og Anaharat</verse><verse id="20">og Harabbit og Kisjon og Ebes</verse><verse id="21">og Remet og En-Gannim og En-Hadda og Bet-Passes.</verse><verse id="22">Grensen støtte til Tabor og Sjahasima og Bet-Sjemesj, og den endte ved Jordan - seksten byer med tilhørende landsbyer.</verse><verse id="23">Dette var den arvedelen som Issakars barns stamme fikk etter sine ætter, byene med tilhørende landsbyer.</verse><verse id="24">Det femte loddet kom ut for Asjers barns stamme etter deres ætter.</verse><verse id="25">I deres land lå Helkat og Hali og Beten og Aksjaf</verse><verse id="26">og Allammelek og Amad og Misjal. Mot vest støtte grensen opp til Karmel og Sjihor-Libnat.</verse><verse id="27">Så vendte den seg østover til Bet-Dagon, støtte til Sebulon og Jiftah-El-dalen, nord for Bet-Haemek og Ne’iel, og gikk så fram til Kabul i nord.</verse><verse id="28">Dessuten fikk de Ebron og Rehob og Hammon og Kana, helt til det store Sidon.</verse><verse id="29">Grensen vendte seg så mot Harama og fortsatte til den befestede byen Tyrus. Deretter førte den mot Hosa og endte ute ved havet, ikke langt fra Aksib.</verse><verse id="30">Dessuten fikk de Umma og Afek og Rehob, i alt tjueto byer med tilhørende landsbyer.</verse><verse id="31">Dette var den arvedelen som Asjers barns stamme fikk etter sine ætter, disse byer med tilhørende landsbyer.</verse><verse id="32">Det sjette loddet kom ut for Naftalis barn, for Naftalis barn etter deres ætter.</verse><verse id="33">Deres grense gikk fra Helef, fra eiken ved Sa’anannim, om Adami-Hannekeb og Jabne’el fram til Lakkum og endte ved Jordan.</verse><verse id="34">Så vendte grensen mot vest til Asnot-Tabor og fortsatte til Hukkok og støtte i sør til Sebulon og i vest til Asjer og i øst til Juda ved Jordan.</verse><verse id="35">Av befestede byer var der: Hassiddim, Ser og Hammat, Rakkat og Kinneret</verse><verse id="36">og Adama og Harama og Hasor,</verse><verse id="37">Kedesj og Edre’i og En-Hasor,</verse><verse id="38">Jiron og Migdal-El, Horem og Bet-Anat og Bet-Sjemesj, i alt nitten byer med tilhørende landsbyer.</verse><verse id="39">Dette var den arvedelen som Naftalis barns stamme fikk etter sine ætter, byene med tilhørende landsbyer.</verse><verse id="40">Det sjuende loddet kom ut for Dans barns stamme etter deres ætter.</verse><verse id="41">I det landet de fikk til arvedel, lå Sora og Esjtaol og Ir-Sjemesj,</verse><verse id="42">Sja'alabbin og Ajalon og Jitla,</verse><verse id="43">Elon og Timnata og Ekron,</verse><verse id="44">Elteke og Gibbeton og Ba’alat,</verse><verse id="45">Jehud og Bene-Berak og Gat-Rimmon,</verse><verse id="46">Me-Hajarkon og Harakkon med bygdene bort imot Jaffa.</verse><verse id="47">Men Dans barns land ble for trangt for dem. Dans barn dro opp og førte krig mot Lesem. De inntok det og slo det med sverdets egg og tok det i eie og bodde der, og de kalte Lesem Dan etter sin stamfar Dan.</verse><verse id="48">Dette var den arvedelen som Dans barns stamme fikk etter sine ætter, disse byer med tilhørende landsbyer.</verse><verse id="49">Så var de da ferdige med å skifte ut landet etter dets grenser. Og Israels barn ga Josva, Nuns sønn, en arvedel mellom seg.</verse><verse id="50">Etter Herrens befaling ga de ham den byen han ba om, Timnat-Serah på Efra’im-fjellet. Han bygde opp byen og bosatte seg der.</verse><verse id="51">Dette var de arvedelene som Eleasar, presten, og Josva, Nuns sønn, og overhodene for ættene i Israels barns stammer skiftet ut ved loddkasting i Sjilo for Herrens åsyn, ved inngangen til sammenkomstens telt. Så var de ferdige med å skifte ut landet.</verse></chapter><chapter id="20"><verse id="1">Herren talte til Josva og sa:</verse><verse id="2">Tal til Israels barn og si: Avgi de tilfluktsstedene som jeg talte til dere om ved Moses.</verse><verse id="3">Dit skal en drapsmann kunne flykte når han har slått noen i hjel av vanvare, uten forsett. Dere skal ha dem til tilfluktssteder for drapsmannen, når han flyr for blodhevneren.</verse><verse id="4">Han skal flykte til en av disse byene. Der skal han stille seg ved inngangen til byporten og legge saken sin fram for de eldste i byen. Så skal de ta ham inn til seg i byen og gi ham et sted hos seg hvor han kan bo.</verse><verse id="5">Når blodhevneren forfølger ham, da skal de ikke overgi drapsmannen i hans hånd, fordi han slo sin neste i hjel av vanvare og uten før å ha båret hat til ham.</verse><verse id="6">Han skal bli boende der i byen, til han har stått til doms for menigheten, og til den ypperstepresten som da lever, er død. Deretter kan drapsmannen vende tilbake til sin by og sitt hus, til den byen som han rømte fra.</verse><verse id="7">Så helliget de disse byene: Kedesj i Galilea, i Naftalis fjelland, Sikem i Efra’ims fjelland og Kirjat-Arba, det er Hebron, i Juda-fjellene.</verse><verse id="8">På østsiden av Jordan, som flyter forbi Jeriko, ga de: i Rubens stamme Beser i ørkenen, på sletten, i Gads stamme Ramot i Gilead, og i Manasses stamme Golan i Basan.</verse><verse id="9">Dette var de byene som ble fastsatt til tilfluktssteder for alle Israels barn og for de fremmede som oppholder seg blant dem. Hver den som av vanvare kommer til å slå noen i hjel, kan flykte dit så han ikke dør for blodhevnerens hånd, før han er blitt stilt fram for menigheten.</verse></chapter><chapter id="21"><verse id="1">Overhodene for levittenes slekter trådte fram for Eleasar, presten, og for Josva, Nuns sønn, og for ættehøvdingene i Israels barns stammer.</verse><verse id="2">De talte til dem i Sjilo i Kana’ans land og sa: Herren bød ved Moses at det skulle bli gitt oss byer å bo i med jord omkring for feet vårt.</verse><verse id="3">Etter Herrens befaling ga så Israels barn av sine arvedeler levittene disse byene med tilhørende beitemarker:</verse><verse id="4">Først kom loddet ut for kahatittenes ætter. Blant disse levittene fikk Arons, prestens, sønner ved loddkastingen tretten byer av Judas stamme og av simeonittenes stamme og av Benjamins stamme.</verse><verse id="5">De andre Kahats barn fikk ved loddkastingen ti byer av Efra’ims stammes ætter og av Dans stamme og av den halve Manasses stamme.</verse><verse id="6">Gersjons barn fikk ved loddkastingen tretten byer av Issakars stammes ætter og av Asjers stamme og av Naftalis stamme og av den halve Manasses stamme i Basan.</verse><verse id="7">Meraris barn fikk etter sine ætter tolv byer av Rubens stamme og av Gads stamme og av Sebulons stamme.</verse><verse id="8">Disse byer med tilhørende beitemarker ga Israels barn levittene ved loddkasting, slik som Herren hadde befalt ved Moses.</verse><verse id="9">Av Judas barns stamme og av Simeons barns stamme avga de disse byene som nå skal nevnes:</verse><verse id="10">Arons sønner av kahatittenes ætter, de av Levis barn som loddet først kom ut for,</verse><verse id="11">fikk Arbas, anakittenes stamfars by, det er Hebron, i Juda-fjellene. De fikk også de tilhørende beitemarkene.</verse><verse id="12">Men bymarken og dens landsbyer ga de Kaleb, Jefunnes sønn, til eiendom.</verse><verse id="13">Arons, prestens, sønner fikk både Hebron, som var tilfluktsby for drapsmenn, med tilhørende beitemarker, og Libna med beitemarker,</verse><verse id="14">og Jattir med beitemarker, og Esjtemoa med beitemarker,</verse><verse id="15">og Holon med beitemarker, og Debir med beitemarker,</verse><verse id="16">og Ajin med beitemarker, og Jutta med beitemarker, og Bet-Sjemesj med beitemarker - ni byer av disse to stammene.</verse><verse id="17">Og av Benjamin stamme: Gibeon med beitemarker, Geba med beitemarker,</verse><verse id="18">Anatot med beitemarker og Almon med beitemarker - fire byer.</verse><verse id="19">Slik fikk Arons sønner, prestene, i alt tretten byer med tilhørende beitemarker.</verse><verse id="20">Og Kahats barns ætter av levittene - de andre av Kahats barn - fikk av Efra’ims stamme disse byene, som utgjorde deres del:</verse><verse id="21">De fikk Sikem, som var tilfluktsby for drapsmenn, med tilhørende beitemarker i Efra’im-fjellene, og Geser med beitemarker,</verse><verse id="22">Kibsajim med beitemarker, og Bet-Horon med beitemarker - fire byer.</verse><verse id="23">Av Dans stamme: Elteke med beitemarker, Gibbeton med beitemarker,</verse><verse id="24">Ajalon med beitemarker, Gat-Rimmon med beitemarker - fire byer.</verse><verse id="25">Av den halve Manasses stamme: Ta’anak med beitemarker og Gat-Rimmon med beitemarker - to byer.</verse><verse id="26">Det var i alt ti byer med tilhørende beitemarker som de andre kahatitters ætter fikk.</verse><verse id="27">Gersjons barn av levittenes ætter fikk av den halve Manasses stamme Golan i Basan, som var tilfluktsby for drapsmenn, med tilhørende beitemarker, og Be’esjtera med beitemarker - to byer.</verse><verse id="28">Av Issakars stamme: Kisjon med beitemarker, Daberat med beitemarker,</verse><verse id="29">Jarmut med beitemarker, En-Gannim med beitemarker - fire byer.</verse><verse id="30">Av Asjers stamme: Misjal med beitemarker, Abdon med beitemarker,</verse><verse id="31">Helkat med beitemarker og Rehob med beitemarker - fire byer.</verse><verse id="32">Av Naftalis stamme: Kedesj i Galilea, som var tilfluktsby for drapsmenn, med tilhørende beitemarker, og Hammot-Dor med beitemarker, og Kartan med beitemarker - tre byer.</verse><verse id="33">Gersjonittenes byer etter deres ætter utgjorde i alt tretten byer med tilhørende beitemarker.</verse><verse id="34">Meraris barns ætter, resten av levittene, fikk av Sebulons stamme: Jokneam med beitemarker, Karta med beitemarker,</verse><verse id="35">Dimna med beitemarker, Nahalal med beitemarker - fire byer.</verse><verse id="36">Av Rubens stamme: Beser med beitemarker og Jahsa med beitemarker,</verse><verse id="37">Kedemot med beitemarker og Mefa’at med beitemarker - fire byer.</verse><verse id="38">Av Gads stamme: Ramot i Gilead, som var tilfluktsby for drapsmenn, med tilhørende beitemarker, og Mahanajim med beitemarker,</verse><verse id="39">Hesjbon med beitemarker, Jaser med beitemarker - i alt fire byer.</verse><verse id="40">De byene som Meraris barn, resten av levittenes ætter, fikk som sin del etter sine ætter, var i alt tolv byer.</verse><verse id="41">I alt hadde levittene førtiåtte byer med tilhørende beitemarker i det landet som Israel fikk til eiendom.</verse><verse id="42">Hver enkelt av disse byene hadde sine beitemarker omkring seg, og slik var det med dem alle.</verse><verse id="43">Slik ga Herren Israel hele det landet han med ed hadde lovt å gi deres fedre. Og de inntok det og bosatte seg der.</verse><verse id="44">Og Herren lot dem ha ro på alle kanter, slik han med ed hadde lovt deres fedre. Ingen av deres fiender kunne holde stand mot dem, men Herren ga alle deres fiender i deres hånd.</verse><verse id="45">Ikke ett ord slo feil av alle de gode ordene Herren hadde talt til Israels hus, det ble oppfylt alt sammen.</verse></chapter><chapter id="22"><verse id="1">Da kalte Josva til seg rubenittene og gadittene og den halve Manasses stamme,</verse><verse id="2">og han sa til dem: Dere har holdt alt det Moses, Herrens tjener, befalte dere. Og dere har vært lydige mot meg i alt det jeg har befalt dere.</verse><verse id="3">Dere har ikke sviktet brødrene deres i denne lange tiden, like til denne dag, men dere har tatt vare på alt det Herren deres Gud har befalt dere.</verse><verse id="4">Og nå har Herren deres Gud gitt brødrene deres ro, slik som han hadde lovt dem. Så vend nå tilbake og dra til deres telt, til deres eget land, det som Moses, Herrens tjener, ga dere på den andre siden av Jordan.</verse><verse id="5">Men pass nøye på at dere lever etter det budet og den loven som Moses, Herrens tjener, ga dere: å elske Herren deres Gud og vandre på alle hans veier, å holde hans bud og holde fast ved ham og tjene ham av hele deres hjerte og av hele deres sjel.</verse><verse id="6">Så velsignet Josva dem og lot dem fare, og de dro til sine telt.</verse><verse id="7">Den ene halvdelen av Manasses stamme hadde Moses gitt land i Basan, og den andre halvdelen hadde Josva gitt land sammen med deres brødre på den andre siden av Jordan - på vestsiden. Da Josva nå lot dem fare til sine telt, velsignet han også dem,</verse><verse id="8">og han sa til dem: Vend nå tilbake til deres telt med deres store rikdommer, med store mengder av husdyr, med sølv og gull og kobber og jern og med klær i stor mengde! Del med deres brødre det krigsbyttet dere har tatt fra deres fiender!</verse><verse id="9">Så vendte Rubens barn og Gads barn og den halve Manasses stamme tilbake. De skiltes fra Israels barn og brøt opp fra Sjilo, som ligger i Kana’ans land, for å dra til Gilead, sitt eget land, hvor de hadde fått sin eiendom etter den befaling Herren hadde gitt ved Moses.</verse><verse id="10">Da de kom til landet ved Jordan, den delen av det som hører til Kana’ans land, bygde Rubens barn og Gads barn og den halve Manasses stamme et alter der ved Jordan, et stort alter, som en kunne se lang vei.</verse><verse id="11">Da hørte Israels barn at det ble sagt: Se, Rubens barn og Gads barn og den halve Manasses stamme har bygd et alter nær grensen av Kana’ans land, i landet ved Jordan, midt imot Israels barn.</verse><verse id="12">Da Israels barn hørte dette, kom hele Israels barns menighet sammen i Sjilo for å gå til krig mot dem.</verse><verse id="13">Og Israel sendte Pinehas, presten Eleasars sønn, til Rubens barn og Gads barn og den halve Manasses stamme i Gileads land,</verse><verse id="14">og sammen med ham ti høvdinger, en ættehøvding for hver av Israels barns stammer. Hver av dem var overhode for sin ætt blant Israels tusener.</verse><verse id="15">Da de kom til Rubens barn og Gads barn og den halve Manasses stamme i Gileads land, talte de til dem og sa:</verse><verse id="16">Så sier hele Herrens menighet: Hva er dette for en troløshet dere har vist mot Israels Gud? Dere har jo i dag vendt dere bort fra Herren og bygd dere et alter - og på den måten har dere i dag satt dere opp mot Herren!</verse><verse id="17">Var det ikke nok med den misgjerningen vi gjorde da vi holdt oss til Peor, en misgjerning som vi til denne dag ikke har renset oss fra, og som brakte plagen over Herrens menighet?</verse><verse id="18">Og dere vender dere i dag bort fra Herren! Sannelig, om dere i dag setter dere opp mot Herren, så vil han i morgen la sin vrede bryte løs mot hele Israels menighet.</verse><verse id="19">Synes dere at det landet dere fikk til eiendom, er urent, så kom bare over til det landet Herren selv eier, der hvor Herrens tabernakel står. Få dere eiendom midt iblant oss, men sett dere ikke opp mot Herren og sett dere ikke opp mot oss ved å bygge dere et alter i tillegg til Herrens, vår Guds alter!</verse><verse id="20">Bar ikke Akan, Serahs sønn, seg troløst at med det bannlyste godset, og kom det ikke da vrede over hele Israels menighet? Han var ikke den eneste som omkom for hans misgjernings skyld.</verse><verse id="21">Da svarte Rubens barn og Gads barn og den halve Manasses stamme og sa til høvdingene for Israels tusener:</verse><verse id="22">Gud, Gud Herren, ja, Gud, Gud Herren, han vet det! Og Israel skal vite det: Det var for visst ikke i tross eller i troløshet mot Herren - i så fall må du ikke frelse oss i dag! -</verse><verse id="23">at vi bygde oss et alter, som om vi ville vende oss bort fra Herren. Sannelig, ikke for å ofre brennoffer og matoffer på det, og sannelig, ikke for å bære fram fredsoffer på det - måtte da Herren selv straffe oss! -</verse><verse id="24">men sannelig, vi gjorde det av frykt for hva som kunne hende. For vi tenkte at barna deres en gang kunne komme og si til våre barn: Hva har dere å gjøre med Herren, Israels Gud?</verse><verse id="25">Herren har jo satt Jordan til grense mellom oss og dere, Rubens barn og Gads barn. Dere har ingen del i Herren. Slik kunne barna deres få våre barn til å holde opp med å frykte Herren.</verse><verse id="26">Derfor sa vi: La oss gå i gang med å bygge et alter, ikke til brennoffer eller til slaktoffer,</verse><verse id="27">men for at det skal være til et vitne mellom oss og dere, og mellom våre etterkommere, om at vi vil tjene Herren for hans åsyn med våre brennoffer og slaktoffer og fredsoffer. Så skal ikke barna deres en gang si til våre barn: Dere har ingen del i Herren!</verse><verse id="28">Og vi sa: Hvis de en gang skulle si noe slikt til oss og våre etterkommere, da vil vi svare: Se på den etterligningen av Herrens alter som våre forfedre har laget, ikke til brennoffer eller til slaktoffer, men for at den skal være et vitne mellom oss og dere!</verse><verse id="29">Vi ville aldri tenke på å sette oss opp mot Herren eller vende oss bort fra Herren i dag ved å bygge et alter til brennoffer eller matoffer eller slaktoffer ved siden av Herrens, vår Guds alter, som står foran hans tabernakel.</verse><verse id="30">Da presten Pinehas, og menighetens høvdinger og overhodene for Israels tusener, som var med ham, hørte de ordene som Rubens barn og Gads barn og Manasses barn talte, syntes de godt om det.</verse><verse id="31">Og Pinehas, presten Eleasars sønn, sa til Rubens barn og Gads barn og Manasses barn: I dag skjønner vi at Herren er midt iblant oss, siden dere ikke har gjort denne troløshet mot Herren. Dermed har dere frelst Israels barn av Herrens hånd.</verse><verse id="32">Så skiltes Pinehas, presten Eleasars sønn, og høvdingene fra Rubens barn og Gads barn i Gileads land og vendte tilbake til Kana’ans land, til Israels barn. De kom tilbake med svar til dem.</verse><verse id="33">Og Israels barn syntes godt om svaret. De lovet Gud og tenkte ikke mer på å gå til kamp mot dem og ødelegge det landet hvor Rubens barn og Gads barn bodde.</verse><verse id="34">Og Rubens barn og Gads barn ga alteret navn og sa: Et vitne er det mellom oss om at Herren er Gud.</verse></chapter><chapter id="23"><verse id="1">Da nå lang tid var gått etter at Herren hadde gitt Israel ro for alle dets fiender rundt om, og Josva var blitt gammel og kommet langt opp i årene,</verse><verse id="2">da kalte Josva til seg hele Israel, dets eldste, høvdingene, dommerne og tilsynsmennene, og han sa til dem: Nå er jeg blitt gammel og er kommet langt opp i årene.</verse><verse id="3">Dere har sett alt hva Herren deres Gud har gjort med alle disse folk som han drev ut for dere. For det var Herren deres Gud som kjempet for dere.</verse><verse id="4">Nå har jeg ved loddkasting tildelt dere de folk som ennå er tilbake, som arvedel for stammene deres, og likeså alle de folk som jeg har utryddet, fra Jordan til det store havet i vest.</verse><verse id="5">Herren deres Gud skal selv støte dem ut og drive dem bort for dere. Dere skal ta deres land i eie, slik som Herren deres Gud har sagt til dere.</verse><verse id="6">Vær nå faste, så dere holder og lever etter alt det som er skrevet i Mose lovbok, og ikke viker av til høyre eller til venstre,</verse><verse id="7">og ikke gir dere i lag med disse folk, de som ennå er igjen hos dere. Deres guders navn skal dere ikke nevne og ikke la noen sverge ved dem og ikke dyrke dem og ikke tilbe dem.</verse><verse id="8">Men Herren deres Gud skal dere holde fast ved, slik som dere har gjort til denne dag.</verse><verse id="9">Derfor har Herren drevet store og sterke folk bort for dere, og ingen har holdt stand mot dere til denne dag.</verse><verse id="10">Én av deres menn drev tusen på flukt, for det var Herren deres Gud som kjempet for dere, slik som han hadde sagt til dere.</verse><verse id="11">Ta dere da nøye i akt, så sant dere har livet kjært! Og elsk Herren deres Gud.</verse><verse id="12">For dersom dere vender dere bort fra ham og holder dere til alle disse folk, de som ennå er igjen hos dere, og inngår svogerskap med dem og gir dere i lag med dem, og de med dere,</verse><verse id="13">da skal dere vite for visst at Herren deres Gud ikke mer vil drive disse folk bort for dere. Men de skal bli til en snare og en felle for dere og bli til en svøpe for deres rygg og til torner i deres øyne, inntil dere er utryddet av dette gode landet som Herren deres Gud har gitt dere.</verse><verse id="14">Se, jeg går snart all jordens vei! Så skal dere da av hele deres hjerte og av hele deres sjel kjenne at ikke et eneste ord har slått feil av alle de gode ordene Herren deres Gud har talt til dere. De er alle sammen oppfylt for dere, ikke et eneste ord av det har slått feil.</verse><verse id="15">Men likesom dere har fått oppfylt alle de gode ordene som Herren deres Gud har talt til dere, slik skal Herren la alle de onde ordene bli oppfylt på dere, inntil han har utryddet dere av dette gode landet som Herren deres Gud har gitt dere.</verse><verse id="16">Når dere bryter Herrens, deres Guds pakt, som han har opprettet med dere, og gir dere til å dyrke andre guder og tilbe dem, da skal Herrens vrede bli opptent mot dere, og dere blir hastig utryddet av det gode landet han har gitt dere.</verse></chapter><chapter id="24"><verse id="1">Og Josva samlet alle Israels stammer i Sikem. Han kalte til seg Israels eldste og dets høvdinger og dommere og tilsynsmenn, og de trådte fram for Guds åsyn.</verse><verse id="2">Og Josva sa til hele folket: Så sier Herren, Israels Gud: Fedrene deres, blant dem Tarah, Abrahams og Nakors far, bodde i gammel tid på den andre siden av elven. De dyrket fremmede guder.</verse><verse id="3">Da tok jeg deres far Abraham fra den andre siden av elven og lot ham vandre om i hele Kana’ans land. Og jeg gjorde hans ætt tallrik og ga ham Isak.</verse><verse id="4">Og Isak ga jeg Jakob og Esau, og jeg ga Esau Se’ir-fjellene til eie. Men Jakob og hans barn dro ned til Egypt.</verse><verse id="5">Siden sendte jeg Moses og Aron, og jeg slo Egypt med plager som jeg sendte iblant dere. Deretter førte jeg dere ut.</verse><verse id="6">Da jeg nå førte deres fedre ut av Egypt, kom dere til havet. Men egypterne forfulgte deres fedre med vogner og hestfolk til Rødehavet.</verse><verse id="7">Da ropte de til Herren, og han satte et mørke mellom dere og egypterne og lot havet slå sammen over dem, så det skjulte dem. Med egne øyne så dere hva jeg gjorde i Egypt. Siden bodde dere en lang tid i ørkenen.</verse><verse id="8">Så førte jeg dere inn i amorittenes land, de som bodde på den andre siden av Jordan. De førte krig mot dere, men jeg ga dem i Israels hånd, så dere tok deres land i eie, og jeg utryddet dem for dere.</verse><verse id="9">Da sto Balak, Sippors sønn, Moabs konge, opp og kjempet mot Israel. Han sendte bud etter Bileam, Beors sønn, for at han skulle forbanne dere.</verse><verse id="10">Men jeg ville ikke høre på Bileam, han måtte velsigne dere, og jeg frelste dere av hans hånd.</verse><verse id="11">Så gikk dere over Jordan og kom til Jeriko. Innbyggerne i Jeriko kjempet mot dere, likeså amorittene og ferisittene og kana’aneerne og hetittene og girgasittene, hevittene og jebusittene, men jeg ga dem i deres hånd.</verse><verse id="12">Jeg sendte vepser foran dere, og de drev dem ut for dere - likeså de to amorittkongene. Det var ikke med sverdet ditt og ikke med buen din de ble drevet ut.</verse><verse id="13">Jeg ga dere et land som du ikke har hatt slit med, og byer som dere ikke har bygd, og dere bosatte dere i dem. Dere eter av vingårder og oljetrær som dere ikke har plantet.</verse><verse id="14">Så frykt nå Herren og tjen ham i oppriktighet og troskap. Skill dere av med de gudene som deres fedre dyrket på den andre siden av elven og i Egypt, og tjen Herren!</verse><verse id="15">Men synes dere ikke om å tjene Herren, så velg i dag hvem dere vil tjene, enten de gudene deres fedre dyrket på den andre siden av elven, eller de gudene amorittene dyrket, de som hadde det landet dere nå bor i! Men jeg og mitt hus, vi vil tjene Herren.</verse><verse id="16">Da svarte folket og sa: Vi vil aldri tenke på å forlate Herren for å dyrke fremmede guder!</verse><verse id="17">For Herren vår Gud, han var det som førte oss og våre fedre opp av landet Egypt, av trellehuset. Det var han som gjorde disse store tegnene for våre øyne og voktet oss på hele den veien vi gikk, og blant folkene i de landene vi dro igjennom.</verse><verse id="18">Og Herren drev ut for oss alle disse folk og de amorittene som bodde i landet. Også vi vil tjene Herren, for han er vår Gud.</verse><verse id="19">Josva sa til folket: Dere vil ikke makte å tjene Herren, for han er en hellig Gud. En nidkjær Gud er han, han vil ikke bære over med deres overtredelser og synder.</verse><verse id="20">Når dere forlater Herren og dyrker fremmede guder, da vil han vende seg bort og la det gå dere ille og tilintetgjøre dere, enda han før har gjort vel mot dere.</verse><verse id="21">Men folket sa til Josva: Nei, Herren vil vi tjene!</verse><verse id="22">Da sa Josva til folket: Så er dere da vitner mot dere selv at dere har valgt Herren og vil tjene ham. De sa: Ja, det er vi vitner på!</verse><verse id="23">Josva sa: Så skill dere nå av med de fremmede gudene som dere har hos dere, og bøy hjertene til Herren, Israels Gud!</verse><verse id="24">Og folket sa til Josva: Herren vår Gud vil vi tjene, og hans ord vil vi lyde.</verse><verse id="25">Den dagen gjorde Josva en pakt med folket i Sikem og satte lov og rett for dem.</verse><verse id="26">Og Josva skrev opp disse ordene i Guds lovbok. Han tok en stor stein og reiste den der under den eiken som sto ved Herrens helligdom.</verse><verse id="27">Og Josva sa til hele folket: Se, denne store steinen skal være et vitne mot oss. For den har hørt alle de ordene som Herren har talt med oss. Og den skal være et vitne mot dere, for at dere ikke skal fornekte deres Gud.</verse><verse id="28">Så lot Josva folket fare, hver til sin arvedel.</verse><verse id="29">Noen tid etter dette døde Josva, Nuns sønn, Herrens tjener. Han var ett hundre og ti år gammel.</verse><verse id="30">Og de gravla ham på hans arvedels grunn i Timnat-Serah, som ligger i Efra’im-fjellene, nord for Ga’asj-fjellet.</verse><verse id="31">Og Israel tjente Herren så lenge Josva levde, og så lenge alle de eldste var i live, de som overlevde Josva, de som kjente til alle de gjerninger som Herren hadde gjort for Israel.</verse><verse id="32">Og Josefs ben, som Israels barn hadde ført opp fra Egypt, gravla de ved Sikem på det jordstykket som Jakob hadde kjøpt av Hamors, Sikems fars sønner, for hundre kesitter. Josefs barn fikk det til arvedel.</verse><verse id="33">Og Eleasar, Arons sønn, døde. De gravla ham på den haugen som hans sønn Pinehas hadde fått i Efra’im-fjellene.</verse></chapter></book><book id="7" name="Dommerne" shortname="jdg"><chapter id="1"><verse id="1">Etter at Josva var død, spurte Israels barn Herren: Hvem av oss skal først dra opp mot kana’aneerne og kjempe mot dem?</verse><verse id="2">Herren sa: Juda skal dra opp. Se, jeg har gitt landet i hans hånd.</verse><verse id="3">Da sa Juda til sin bror Simeon: Dra med meg til det landområdet som er tilfalt meg og la oss kjempe mot kana’aneerne! Så skal jeg dra med deg til ditt område. Og Simeon gikk med ham.</verse><verse id="4">Så dro Juda opp, og Herren ga kana’aneerne og ferisittene i deres hånd. De slo dem i Besek, ti tusen mann.</verse><verse id="5">I Besek møtte de Adoni-Besek og kjempet mot ham. De slo kana’aneerne og ferisittene.</verse><verse id="6">Men Adoni-Besek flyktet. Da forfulgte de ham og grep ham, og hogg av ham tommelfingrene og stortærne.</verse><verse id="7">Da sa Adoni-Besek: Sytti konger med avhogde tommelfingrer og stortær sanket smuler under bordet mitt. Som jeg gjorde, har Gud gjort mot meg igjen. - Siden førte de ham til Jerusalem, og der døde han.</verse><verse id="8">Judas barn angrep og inntok Jerusalem. De slo folket med sverdets egg og satte ild på byen.</verse><verse id="9">Siden dro Judas barn ned for å kjempe mot kana’aneerne som bodde i fjellbygdene og i sydlandet og i lavlandet.</verse><verse id="10">Juda gikk mot de kana’aneerne som bodde i Hebron, Hebrons navn var før Kirjat-Arba, og de slo Sjesai og Akiman og Talmai.</verse><verse id="11">Derfra dro Juda mot innbyggerne i Debir - Debirs navn var før Kirjat-Sefer.</verse><verse id="12">Kaleb sa: Den som overvinner Kirjat-Sefer og inntar byen, ham vil jeg gi min datter Aksa til kone.</verse><verse id="13">Kenisitten Otniel, Kalebs yngre bror, inntok byen. Og Kaleb ga ham sin datter Aksa til kone.</verse><verse id="14">Da hun kom til mannen sin, egget hun ham til å be faren om et jordstykke. Hun sprang ned av eselet, og Kaleb sa til henne: Hva vil du?</verse><verse id="15">Hun svarte: Gi meg en avskjedsgave! Du har giftet meg bort til dette tørre sydlandet! Gi meg nå vannkilder! Så ga Kaleb henne de øvre og de nedre kildene.</verse><verse id="16">Etterkommerne av kenitten, Moses’ svoger, dro med Judas barn opp fra Palmebyen* til Juda ørken, som ligger sør for Arad, og de bosatte seg blant folket der.</verse><verse id="17">Siden dro Juda ut med sin bror Simeon, og de slo de kana’aneere som bodde i Sefat. De slo byen med bann. Derfor kalte de den Horma*.</verse><verse id="18">Juda inntok Gasa med tilhørende bygder og Asjkelon med tilhørende bygder og Ekron med tilhørende bygder.</verse><verse id="19">Og Herren var med Juda, så han inntok fjellbygdene. Men han var ikke i stand til å drive bort innbyggerne i dalen, for de hadde jernvogner.</verse><verse id="20">De ga Hebron til Kaleb, slik som Moses hadde sagt. Og han drev de tre Anak-sønnene bort derfra.</verse><verse id="21">Men Benjamins barn drev ikke bort jebusittene som bodde i Jerusalem. Jebusittene ble boende sammen med Benjamins barn i Jerusalem, og har bodd der til denne dag.</verse><verse id="22">Josefs barn dro også ut. De gikk mot Betel, og Herren var med dem.</verse><verse id="23">Og Josefs barn sendte speidere til Betel. Byen hette før Lus.</verse><verse id="24">Speiderne fikk se en mann som gikk ut av byen, og de sa til ham: Vis oss hvor vi kan komme inn i byen! Så vil vi vise barmhjertighet mot deg.</verse><verse id="25">Og han viste dem hvor de kunne komme inn i byen. De slo byen med sverdets egg, men mannen og hele hans slekt lot de gå.</verse><verse id="26">Mannen dro til hetittenes land, og han bygde en by og kalte den Lus. Det navnet har den hatt til denne dag.</verse><verse id="27">Manasse drev ikke bort innbyggerne i Bet-Sean med tilhørende småbyer eller i Ta’anak med tilhørende småbyer eller innbyggerne i Dor med tilhørende småbyer eller innbyggerne i Jibleam med tilhørende småbyer eller innbyggerne i Megiddo med tilhørende småbyer. Det lyktes kana’aneerne å bli boende der i landet.</verse><verse id="28">Da Israel ble sterkt, gjorde de kana’aneerne arbeidspliktige, men de drev dem ikke bort.</verse><verse id="29">Efra’im drev ikke bort de kana’aneerne som bodde i Geser. Kana’aneerne ble boende midt iblant dem der.</verse><verse id="30">Sebulon drev ikke bort innbyggerne i Kitron og innbyggerne i Nahalol, men kana’aneerne ble boende midt iblant dem og måtte gjøre tvangsarbeid.</verse><verse id="31">Asjer drev ikke bort innbyggerne i Akko og innbyggerne i Sidon og Ahlab og Aksib og Helba og Afik og Rehob.</verse><verse id="32">Asjerittene bosatte seg midt iblant kana’aneerne som bodde i landet, de drev dem ikke bort.</verse><verse id="33">Naftali drev ikke bort innbyggerne i Bet-Sjemesj og innbyggerne i Bet-Anat. De bosatte seg midt iblant kana’aneerne som bodde i landet. Og innbyggerne i Bet-Sjemesj og Bet-Anat måtte gjøre tvangsarbeid for dem.</verse><verse id="34">Amorittene trengte Dans barn opp i fjellene. De lot dem ikke få komme ned i dalen.</verse><verse id="35">Det lyktes amorittene å bli boende i Har-Heres, i Ajalon og i Sja’albim. Men da Josefs barn ble sterkere enn de, måtte de gjøre tvangsarbeid.</verse><verse id="36">Amorittenes grense gikk fra Akrabbim-skaret, fra Sela og oppover.</verse></chapter><chapter id="2"><verse id="1">Herrens engel kom fra Gilgal opp til Bokim. Og han sa: Jeg hentet dere opp fra Egypt og førte dere til det landet jeg har lovt deres fedre med ed. Og jeg sa: Aldri i evighet vil jeg bryte min pakt med dere.</verse><verse id="2">Men dere skal ikke slutte pakt med dem som bor i dette landet. Deres altere skal dere rive ned. Men dere hørte ikke på mine ord. Hva er det dere har gjort?</verse><verse id="3">Jeg sa også: Jeg vil ikke drive dem ut for dere, men de skal bli til brodder i sidene på dere, og gudene deres skal bli til en snare for dere.</verse><verse id="4">Da Herrens engel talte disse ordene til alle Israels barn, gråt folket høyt.</verse><verse id="5">Derfor kalte de stedet Bokim*. Og de ofret til Herren der.</verse><verse id="6">Da Josva hadde latt folket fare, og Israels barn var dratt hver til sin arvedel for å ta landet i eie,</verse><verse id="7">tjente folket Herren så lenge Josva levde, og så lenge alle de eldste levde som overlevde Josva og hadde sett alle de store gjerningene Herren hadde gjort for Israel.</verse><verse id="8">Men så døde Josva, Nuns sønn, Herrens tjener. Han var da ett hundre og ti år gammel.</verse><verse id="9">Og de begravde ham på hans arvedels grunn i Timnat-Heres i Efra’im-fjellene, nord for Ga’asj-fjellet.</verse><verse id="10">Så ble hele dette slektleddet samlet til sine fedre, og etter dem vokste det opp en annen slekt, som ikke kjente Herren, og heller ikke de gjerningene han hadde gjort for Israel.</verse><verse id="11">Da gjorde Israels barn det som var ondt i Herrens øyne, og dyrket Ba’alene.</verse><verse id="12">De forlot Herren, sine fedres Gud, han som hadde ført dem ut av landet Egypt. Og de fulgte andre guder, de gudene som folkene omkring dem hadde. Israels barn tilba dem og vakte Herrens vrede.</verse><verse id="13">De forlot Herren og dyrket Ba’al og Astarte-bildene.</verse><verse id="14">Da ble Herrens vrede opptent mot Israel. Han ga dem i røveres hånd, og de plyndret dem. Han overga dem i deres fienders hånd, disse som bodde omkring dem. Og de kunne ikke stå seg mot sine fiender.</verse><verse id="15">Overalt hvor de dro ut, var Herrens hånd mot dem. Derfor gikk det dem ille, slik Herren hadde sagt dem, og som Herren hadde sverget. Og de kom i stor nød.</verse><verse id="16">Da reiste Herren opp dommere, og de frelste dem fra røvernes hånd.</verse><verse id="17">Men heller ikke mot sine dommere var de lydige. De var troløse og drev hor med andre guder og tilba dem. De vek snart av fra den veien deres fedre hadde vandret i lydighet mot Herrens bud, og de gjorde ikke som de.</verse><verse id="18">Når så Herren reiste opp dommere for dem, da var Herren med dommeren og frelste dem av deres fienders hånd så lenge dommeren levde. For Herren hadde medynk med dem når de sukket over disse som plaget og undertrykte dem.</verse><verse id="19">Men når så dommeren døde, falt de fra igjen, og for verre fram enn sine fedre: De fulgte andre guder og dyrket og tilba dem. De holdt ikke opp med noen av sine gjerninger eller med sin ulydige ferd.</verse><verse id="20">Så ble Herrens vrede opptent mot Israel, og han sa: Fordi dette folk har brutt min pakt, som jeg opprettet med deres fedre, og ikke har hørt på min røst,</verse><verse id="21">så vil jeg heller ikke lenger drive bort for dem noen av de folk som Josva lot bli igjen da han døde.</verse><verse id="22">Ved dem skulle Israel bli satt på prøve, om de ville ta vare på Herrens vei og vandre på den, som deres fedre gjorde, eller ikke.</verse><verse id="23">Så lot da Herren disse folk få være der, og han hastet ikke med å drive dem bort. Han ga dem ikke i Josvas hånd.</verse></chapter><chapter id="3"><verse id="1">Dette er de folk som Herren lot bli tilbake for å prøve Israel ved dem, alle de israelittene som ikke selv hadde vært med i noen av Kana’ans-krigene,</verse><verse id="2">bare for at de kommende slekter i Israel skulle få kjennskap til krig og bli opplært i det, alle de som ikke før hadde vært med:</verse><verse id="3">Filistrenes fem fyrster og alle kana’aneerne og sidonierne og hevittene, som bodde på Libanon-fjellene, fra Ba’al-Hermon-fjellet til der hvor veien går til Hamat.</verse><verse id="4">Ved dem var det Israel skulle bli satt på prøve, så det kunne kjennes om de ville lyde Herrens bud, som han hadde gitt deres fedre ved Moses.</verse><verse id="5">Men da Israels barn nå bodde midt iblant kana’aneerne, hetittene og amorittene og ferisittene og hevittene og jebusittene,</verse><verse id="6">tok de døtrene deres til koner og ga sine døtre til deres sønner og dyrket deres guder.</verse><verse id="7">Israels barn gjorde det som var ondt i Herrens øyne. De glemte Herren sin Gud og dyrket Ba’alene og Astarte-bildene.</verse><verse id="8">Da ble Herrens vrede opptent mot Israel. Han overga dem i Kusjan-Risatajims hånd, han som var konge i Mesopotamia. Og Israels barn tjente Kusjan-Risatajim i åtte år.</verse><verse id="9">Da ropte Israels barn til Herren. Og Herren oppreiste en frelser for Israels barn, og han frelste dem. Det var kenisitten Otniel, Kalebs yngre bror.</verse><verse id="10">Herrens Ånd kom over ham. Han ble dommer i Israel og dro ut i strid, og Herren ga Kusjan-Risatajim, kongen i Mesopotamia, i hans hånd, så han vant over Kusjan-Risatajim.</verse><verse id="11">Og landet hadde ro i førti år. Så døde Otniel, Kenas’ sønn.</verse><verse id="12">Men Israels barn fortsatte med å gjøre det som var ondt i Herrens øyne. Og Herren ga Eglon, kongen i Moab, makt over Israel, fordi de gjorde det som var ondt i Herrens øyne.</verse><verse id="13">Han fikk med seg Ammons barn og Amalek og dro ut og slo Israel, og de inntok Palmebyen.</verse><verse id="14">Og Israels barn tjente Eglon, kongen i Moab, i atten år.</verse><verse id="15">Da ropte Israels barn til Herren, og Herren oppreiste en frelser for dem, benjaminitten Ehud, Geras sønn, en keivhendt mann. Israels barn sendte ham en gang med en gave til Eglon, kongen i Moab.</verse><verse id="16">Da laget Ehud seg et tveegget, alenlangt sverd og bandt det om seg under klærne på sin høyre side.</verse><verse id="17">Så førte han gaven fram til Eglon, kongen i Moab. Men Eglon var en meget fet mann.</verse><verse id="18">Da Ehud hadde gitt gaven fra seg, lot han folkene som hadde båret gaven, dra hjem.</verse><verse id="19">Men selv snudde han ved avgudene ved Gilgal og lot si: Jeg har et hemmelig ord til deg, konge! Da sa kongen: Hysj! Så gikk de ut alle de som sto hos ham.</verse><verse id="20">Og Ehud kom inn til ham, mens han satt alene i sin kjølige sal på taket. Og Ehud sa: Jeg har et ord fra Gud til deg! - Da reiste han seg opp fra stolen.</verse><verse id="21">Men Ehud rakte ut sin venstre hånd og tok sverdet fra sin høyre side og stakk det i magen hans.</verse><verse id="22">Håndtaket fulgte bladet inn, og fettet lukket til om bladet, for han dro ikke sverdet ut av livet på ham. Det stakk ut på baksiden.</verse><verse id="23">Og Ehud gikk ut i forhallen, og han lukket døren til salen hvor han var, og låste den.</verse><verse id="24">Og da han var gått ut, kom tjenerne inn. Da de så at døren til salen var låst, sa de: Han har nok et visst ærend i svalkammeret.</verse><verse id="25">Og de ventet meget lenge, men han lukket ikke opp døren til salen. Da tok de nøkkelen og lukket opp, og se, deres herre lå død på gulvet.</verse><verse id="26">Mens de ga seg tid, slapp Ehud bort. Han var allerede kommet forbi avgudene og kom fram til Se’ira.</verse><verse id="27">Da han kom dit, blåste han i hornet på Efra’im-fjellet. Israels barn fulgte ham ned fra fjellet, han gikk selv foran dem.</verse><verse id="28">Og han sa til dem: Skynd dere etter meg! For Herren har gitt deres fiender, moabittene, i deres hånd. Så dro de ned etter ham, og de besatte vadestedene over Jordan til Moab og lot ingen komme over.</verse><verse id="29">Den gang hogg de ned omkring ti tusen mann av Moab, alle sterke og djerve menn, og ikke én slapp unna.</verse><verse id="30">Så ble da Moab på den dagen ydmyket under Israels hånd, og landet hadde ro i åtti år.</verse><verse id="31">Etter ham kom Sjamgar, Anats sønn. Han slo seks hundre mann av filistrene med en oksedrivers stav. Også han frelste Israel.</verse></chapter><chapter id="4"><verse id="1">Da Ehud var død, gjorde Israels barn igjen det som var ondt i Herrens øyne.</verse><verse id="2">Og Herren overga dem i Jabins, Kana’ans konges hånd. Han regjerte i Hasor. Hans hærfører var Sisera, som bodde i Harosjet-Haggojim.</verse><verse id="3">Israels barn ropte til Herren, for Sisera hadde ni hundre jernvogner, og Israels barn var i hard trengsel i tjue år.</verse><verse id="4">Og Debora, en profetinne, Lappidots kone, dømte Israel på denne tiden.</verse><verse id="5">Hun satt under Deboras palmetre mellom Rama og Betel på Efra’im-fjellet, og Israels barn gikk opp til henne for at hun skulle skifte rett mellom dem.</verse><verse id="6">Hun sendte bud og kalte til seg Barak, Abinoams sønn, fra Kedesj i Naftali, og sa til ham: Hør hva Herren, Israels Gud, har befalt: Gå av sted og dra opp i Tabor-fjellet og ta med deg ti tusen mann av Naftalis sønner og av Sebulons sønner!</verse><verse id="7">Så vil jeg dra Sisera, Jabins hærfører, og hans vogner og hans hær bort til deg, til Kisjon-bekken, og jeg vil gi ham i din hånd.</verse><verse id="8">Da sa Barak til henne: Hvis du går med meg, vil jeg gå. Men hvis du ikke går med meg, så går ikke jeg heller.</verse><verse id="9">Og hun sa: Visst skal jeg gå med deg. Men æren skal ikke bli din for den reisen du gjør. For Herren vil overgi Sisera i en kvinnes hånd. - Så gjorde hun seg klar og gikk med Barak til Kedesj.</verse><verse id="10">Og Barak kalte Sebulon og Naftali sammen i Kedesj. Ti tusen mann dro opp etter ham. Og Debora gikk med ham.</verse><verse id="11">Kenitten Heber hadde skilt lag med kenittene, ætlingene til Moses’ svoger Hobab. Han hadde flyttet med sine telt til Sa’ana’im-eiken ved Kedesj.</verse><verse id="12">Da Sisera fikk spurt at Barak, Abinoams sønn, hadde dratt opp på Tabor-fjellet,</verse><verse id="13">kalte han sammen alle sine vogner, ni hundre jernvogner, og alt det krigsfolket han hadde, for at de skulle komme fra Harosjet-Haggojim til Kisjon-bekken.</verse><verse id="14">Da sa Debora til Barak: Bryt opp! Dette er den dagen da Herren har gitt Sisera i din hånd. Drar ikke Herren ut foran deg? - Så dro Barak ned fra Tabor-fjellet, og ti tusen mann fulgte ham.</verse><verse id="15">Da slo Herren Sisera og alle stridsvognene og hele hæren med forvirring, så de ikke kunne stå seg mot Baraks sverd. Sisera steg ned av vognen og flyktet til fots.</verse><verse id="16">Men Barak forfulgte vognene og hæren til Harosjet-Haggojim, og hele Siseras hær falt for sverdets egg, det ble ikke en eneste igjen.</verse><verse id="17">Sisera flyktet til fots til Jaels telt, hun var kenitten Hebers kone. Det var fred mellom Jabin, kongen i Hasor, og kenitten Hebers hus.</verse><verse id="18">Jael gikk da ut mot Sisera og sa til ham: Kom inn, herre! Kom inn til meg, og vær ikke redd! Og han gikk inn i teltet til henne, og hun gjemte ham under et teppe.</verse><verse id="19">Han sa til henne: Kjære, gi meg litt vann å drikke! Jeg er tørst. - Da åpnet hun flasken med melk og lot ham drikke. Så dekket hun over ham igjen.</verse><verse id="20">Han sa til henne: Stå i teltdøren, og dersom det kommer noen og spør deg: Er det noen her? - da si nei!</verse><verse id="21">Men Jael, Hebers kone, tok en teltplugg og gikk stille inn til ham med en hammer i hånden. Hun slo teltpluggen gjennom tinningen på ham, så den gikk ned i jorden. For trett som han var, var han falt i tung søvn. Slik døde han.</verse><verse id="22">Da nå Barak forfulgte Sisera, gikk Jael ut til ham og sa til ham: Kom, så skal jeg vise deg den mannen du leter etter! - Han gikk inn til henne, og se, der lå Sisera død med pluggen gjennom tinningen.</verse><verse id="23">Slik ydmyket Gud på denne dagen Jabin, Kana’ans konge, for Israels barns øyne.</verse><verse id="24">Og Israels barns hånd lå tyngre og tyngre på Jabin, Kana’ans konge, til de helt hadde gjort ende på Jabin, Kana’ans konge.</verse></chapter><chapter id="5"><verse id="1">Den dagen sang Debora og Barak, Abinoams sønn, denne sangen:</verse><verse id="2">Fyrstene i Israel gikk først i striden, og folket møtte villig fram! Lovsyng Herren!</verse><verse id="3">Hør, dere konger! Lytt til, dere høvdinger! Jeg - for Herren vil jeg synge. Jeg vil lovsynge Herren, Israels Gud.</verse><verse id="4">Herre, da du gikk ut fra Se’ir, da du skred fram fra Edoms mark, da skalv jorden, himlene dryppet, skyene dryppet av vann.</verse><verse id="5">Fjellene ristet i skrekk for Herrens åsyn. Sinai der borte skalv for Herrens, Israels Guds åsyn.</verse><verse id="6">I Sjamgars, Anats sønns dager, i Jaels dager var stiene øde, de veifarende gikk på krokete stier.</verse><verse id="7">Det fantes ingen fører i Israel. Nei, ingen før jeg, Debora, sto fram - før jeg sto fram, en mor i Israel.</verse><verse id="8">De valgte seg nye guder. Da var det strid ved portene. Ikke et skjold, heller ikke et spyd ble sett blant førti tusen i Israel.</verse><verse id="9">Mitt hjerte slår for Israels høvdinger og for de frivillige som møtte fram blant folket. Pris Herren!</verse><verse id="10">Dere som rir på hvite esler, dere som sitter på rike tepper, dere som vandrer på veien: Syng!</verse><verse id="11">Med jubel deler de sitt bytte ved brønnene. Der priser de Herrens rettferdige verk, hans styres rettferdige verk i Israel. Den gang dro de ned til portene, Herrens folk.</verse><verse id="12">Våkn opp! Våkn opp, Debora! Våkn opp! Våkn opp, stem i en sang! Stå opp, Barak, og før dine fanger i fangenskap, du Abinoams sønn!</verse><verse id="13">Den gang lød det: Stig ned, du lille flokk! Stig ned til heltene, du folk! Herre, stig ned og strid for meg blant kjempene!</verse><verse id="14">Av Efra’im steg de ned, de som har sin rot på Amaleks fjell. Etter deg kom Benjamin blant dine folk. Av Makir steg høvdinger ned, og av Sebulon de som drar fram med førerstav.</verse><verse id="15">Issakars fyrster fulgte Debora, og som Issakar, så Barak. I dalen styrter de fram i hans følge. - Ved Rubens bekker ble det holdt store rådslagninger!</verse><verse id="16">Hvorfor ble du sittende mellom fehegnene og hørte på hyrdefløytene? Ved Rubens bekker ble det holdt store rådslagninger!</verse><verse id="17">Gilead - på den andre siden av Jordan holdt han seg i ro. Og Dan - hvorfor drøyde han ved skipene? Asjer ble sittende ved havets strand, han holdt seg i ro ved sine viker.</verse><verse id="18">Sebulon er et folk som setter sitt liv på spill inntil døden, likeså Naftali på sine fjell.</verse><verse id="19">Konger kom, de kjempet. Den gang kjempet Kana’ans konger ved Ta’anak, ved Megiddos vann. Hærfang av sølv fikk de ikke.</verse><verse id="20">Fra himmelen kjempet de, stjernene fra sine baner. De stred mot Sisera.</verse><verse id="21">Kisjons bekk rev fienden bort - den eldgamle bekken, Kisjons bekk. Skrid fram, min sjel, med kraft!</verse><verse id="22">Da tordnet hestenes hover, hans mektige hingster sprengte fram.</verse><verse id="23">Forbann Meros! sa Herrens engel. Forbann, forbann dets folk, fordi de ikke kom Herren til hjelp - Herren til hjelp blant kjempene.</verse><verse id="24">Priset fremfor kvinner være Jael, kenitten Hebers hustru! Fremfor kvinner i telt være hun priset!</verse><verse id="25">Vann ba han om, melk ga hun ham. Fløte bar hun fram i en prektig skål.</verse><verse id="26">Hun rekker ut sin hånd etter teltpluggen, sin høyre hånd etter arbeidsmannens hammer. Hun slår Sisera med hammeren, knuser hans hode, slår i stykker og gjennomborer hans tinning.</verse><verse id="27">For hennes føtter sank han ned, falt han, lå han. For hennes føtter sank han ned, falt han. Der han sank ned, der lå han felt.</verse><verse id="28">Gjennom vinduet speider hun og roper, Siseras mor - ut gjennom gitteret: Hvorfor venter hans vogn med å komme? Hvor blir det av hans traveres hovslag?</verse><verse id="29">Hennes klokeste hoffdamer svarer, og selv gir hun seg svar på sine ord:</verse><verse id="30">For visst finner de hærfang og skifter: En kvinne, to kvinner til manns! Hærfang av fargede klær for Sisera! Hærfang av fargede klær, brokete klær! En farget kledning, to brokete halsduker for hver som har tatt bytte!</verse><verse id="31">Måtte alle dine fiender omkomme slik, Herre! Måtte de som elsker ham, være som solen når den går fram i sin kraft! - Og landet hadde ro i førti år.</verse></chapter><chapter id="6"><verse id="1">Israels barn gjorde det som var ondt i Herrens øyne. Og Herren ga dem i midianittenes hånd i sju år.</verse><verse id="2">Midianittenes hånd lå tungt på Israel. Det var derfor Israels barn innrettet de grottene som finnes oppe i fjellene, hulene og fjellborgene.</verse><verse id="3">Hver gang Israel hadde sådd, kom midianittene og amalekittene og Østens barn og gikk til angrep mot dem.</verse><verse id="4">De slo leir rett imot dem og ødela avlingene i landet helt til Gasa og lot det ikke være noe igjen å leve av i Israel, verken småfe eller storfe eller esler.</verse><verse id="5">For de dro opp med sine flokker og sine telt. De kom som gresshopper i mengde, det var ikke tall på dem og kamelene deres. De kom inn i landet og herjet det.</verse><verse id="6">Israel ble rent utarmet av midianittene. Da ropte Israels barn til Herren.</verse><verse id="7">Og da Israels barn ropte til Herren for midianittenes skyld,</verse><verse id="8">da sendte Herren en profet til Israels barn. Og han sa til dem: Så sier Herren, Israels Gud: Jeg førte dere opp fra Egypt og hentet dere ut av trellehuset.</verse><verse id="9">Jeg fridde dere av egypternes hånd og av alle deres hånd som undertrykte dere. Jeg drev dem bort for dere, og ga dere landet.</verse><verse id="10">Jeg sa til dere: Jeg er Herren deres Gud. Dere skal ikke frykte de guder som blir dyrket av amorittene, som eide det landet dere bor i. - Men dere hørte ikke på min røst.</verse><verse id="11">Og Herrens engel kom og satte seg under eiketreet i Ofra, der Joasj av Abieser-ætten rådde. Gideon, sønnen hans, sto da og tresket hvete i vinpressen for å berge kornet fra midianittene.</verse><verse id="12">Herrens engel åpenbarte seg for ham og sa til ham: Herren er med deg, du djerve kjempe!</verse><verse id="13">Men Gideon sa til ham: Hør på meg, Herre! Er Herren med oss, hvorfor har da alt dette rammet oss? Og hvor er alle hans undergjerninger som våre fedre har fortalt oss om, når de sa: Førte ikke Herren oss opp fra Egypt? Men nå har Herren forlatt oss og overgitt oss i midianittenes hånd.</verse><verse id="14">Da vendte Herren seg til ham og sa: Gå av sted, så sterk som du er, så skal du frelse Israel av midianittenes hånd! Har ikke jeg sendt deg?</verse><verse id="15">Men han sa til ham: Å, Herre! Hvordan skal jeg kunne frelse Israel? Min ætt er jo den ringeste i Manasse, og jeg er den yngste i min fars hus.</verse><verse id="16">Da sa Herren til ham: Jeg vil være med deg, og du skal slå midianittene ned til siste mann.</verse><verse id="17">Gideon sa til ham: Dersom jeg har funnet nåde for dine øyne, så gi meg et tegn på at det er du som taler med meg!</verse><verse id="18">Gå ikke herfra før jeg kommer ut til deg med min offergave og legger den fram for ditt åsyn! Og han sa: Jeg skal bli her til du kommer tilbake.</verse><verse id="19">Så gikk Gideon inn og stelte til et kje, og han tok en efa mel til usyret brød. Kjøttet la han i en kurv, og suppen hadde han i en krukke. Dette bar han ut til ham under eiketreet og satte det fram for ham.</verse><verse id="20">Da sa Guds engel til ham: Ta kjøttet og de usyrede kakene og legg det på steinen der, og hell suppen over! Og han gjorde så.</verse><verse id="21">Og Herrens engel rakte ut staven som han hadde i hånden, og rørte ved kjøttet og de usyrede kakene med spissen av den. Da steg det ild opp fra steinen og fortærte kjøttet og de usyrede kakene, mens Herrens engel for bort for hans øyne.</verse><verse id="22">Da Gideon så at det var Herrens engel, sa han: Ve meg, Herre Herre! For jeg har sett Herrens engel ansikt til ansikt.</verse><verse id="23">Men Herren sa til ham: Fred være med deg! Frykt ikke, du skal ikke dø.</verse><verse id="24">Da bygde Gideon et alter for Herren der og kalte det: Herren er fred. Det står ennå den dag i dag i Abieser-ættens Ofra.</verse><verse id="25">Samme natt sa Herren til ham: Ta din fars ungokse, og den andre sju år gamle oksen. Og du skal rive ned det Ba’als-alter som din far har, og hogge ned det Astarte-bildet som står ved siden av det.</verse><verse id="26">Så skal du bygge et alter for Herren din Gud øverst på festningsberget og legge alt til rette. Ta så den andre oksen og bær den fram som brennoffer, og bruk veden fra Astarte-bildet som du skal hogge ned.</verse><verse id="27">Da tok Gideon ti av tjenerne sine med seg og gjorde som Herren hadde sagt til ham. Av frykt for slekten sin og for mennene i byen, torde han ikke gjøre det om dagen, derfor gjorde han det om natten.</verse><verse id="28">Da mennene i byen sto opp tidlig om morgenen, fikk de se at Ba’als alter var revet ned og at Astarte-bildet som sto ved siden av, var hogd ned, og at den andre oksen var ofret på det alteret som var bygd.</verse><verse id="29">Da sa de til hverandre: Hvem har gjort dette? Og de spurte og undersøkte, og de sa: Gideon, Joasj’ sønn, har gjort det.</verse><verse id="30">Mennene i byen sa da til Joasj: Før din sønn ut, han skal dø! Han har revet ned Ba’als alter, og han har hogd ned Astarte-bildet som sto ved siden av det.</verse><verse id="31">Men Joasj sa til alle dem som sto omkring ham: Vil dere kjempe for Ba’al? Vil dere hjelpe ham? Den som kjemper for Ba’al, skal miste livet før det blir morgen igjen! Er han gud, da la ham kjempe for seg selv, siden de har revet ned altrene hans.</verse><verse id="32">Den dagen fikk Gideon navnet Jerubba’al*, for de sa: La Ba’al kjempe mot ham, siden han har revet ned altrene hans!</verse><verse id="33">Alle midianittene og amalekittene og Østens barn slo seg nå sammen og satte over Jordan, og de slo leir i Jisre’el-dalen.</verse><verse id="34">Men Herrens Ånd kom over Gideon. Han blåste i hornet, og Abieser-ætten samlet seg og fulgte ham.</verse><verse id="35">Han sendte så bud omkring i hele Manasse, og de samlet seg også og fulgte ham. Han sendte bud til Asjer og til Sebulon og til Naftali, og de kom opp og sluttet seg til dem.</verse><verse id="36">Da sa Gideon til Gud: Dersom du vil frelse Israel ved min hånd, som du har sagt,</verse><verse id="37">så legger jeg nå denne ulldotten på treskeplassen. Hvis det da faller dugg bare på ullen, mens det er tørt på hele marken, da vet jeg at du vil frelse Israel ved min hånd, som du har sagt.</verse><verse id="38">Og slik ble det. Da han tidlig neste morgen sto opp og klemte ullen, presset han ut dugg av den, en skål full av vann.</verse><verse id="39">Men Gideon sa til Gud: La ikke din vrede bli opptent mot meg, om jeg taler en gang til! Jeg ville gjerne få gjøre en prøve til med ullen! La nå ullen være tørr, mens duggen faller på hele marken!</verse><verse id="40">Og denne natten gjorde Gud det slik: Ullen var tørr, men utover hele marken lå det dugg.</verse></chapter><chapter id="7"><verse id="1">Jerubba’al, det er Gideon, og alt folket som var med ham, tok tidlig ut og slo leir ved Harod-kilden. Midianittenes leir lå lenger mot nord, fra More-haugen og ned i dalen.</verse><verse id="2">Da sa Herren til Gideon: Du har for mye folk med deg til at jeg skulle gi midianittene i deres hånd. For da kunne Israel rose seg mot meg og si: Min egen hånd har frelst meg.</verse><verse id="3">La det nå ropes ut for folket: Den som er redd og fryktsom, kan snu og fare hjem igjen fra Gilead-fjellet! Da var det tjueto tusen av folket som vendte tilbake, men ti tusen ble igjen.</verse><verse id="4">Men Herren sa til Gideon: Ennå er det for mye folk! La dem gå ned til vannet, så vil jeg skille dem ut for deg der. Den som jeg sier skal gå med deg, han skal gå med deg. Men hver den som jeg sier ikke skal gå med deg, skal ikke gå.</verse><verse id="5">Så førte han folket ned til vannet, og Herren sa til Gideon: Alle de som lepjer vannet i seg med tungen slik som hunden, skal du stille for seg selv. Likeså alle som legger seg på kne for å drikke.</verse><verse id="6">Tallet på dem som førte vannet opp til munnen med hånden og lepjet, var tre hundre. Men resten av folket la seg på kne og drakk av vannet.</verse><verse id="7">Da sa Herren til Gideon: Med de tre hundre mann som lepjet, vil jeg frelse dere og gi midianittene i din hånd. Men resten av folket kan gå hver til sitt.</verse><verse id="8">Så tok de med seg folkets matforråd og deres horn. Alle de andre Israels menn lot Gideon fare hver til sitt telt, men de tre hundre mann lot han bli tilbake hos seg. Midianittenes leir lå lenger nede i dalen.</verse><verse id="9">Samme natten sa Herren til Gideon: Stå opp og dra ned mot leiren! Jeg har gitt den i din hånd.</verse><verse id="10">Men er du redd for å gå dit ned, så gå ned til leiren med din tjener Pura.</verse><verse id="11">Hør så etter hva de taler om. Da skal du kjenne deg så sterk at du tør dra ned mot leiren. Han og tjeneren hans Pura gikk da ned til forpostene som holdt vakt ytterst i leiren.</verse><verse id="12">Men midianittene og amalekittene og alle Østens barn lå der i dalen så tett som gresshopper, og det var ikke tall på kamelene deres. De var tallrike som sanden på havets strand.</verse><verse id="13">Med det samme Gideon kom ned, var det en mann som fortalte en annen en drøm og sa: Jeg hadde en drøm. Se, et byggbrød kom rullende mot midianittenes leir. Og da det kom til teltet, støtte det til det, så det falt. Det kastet det over ende, så det ble liggende der.</verse><verse id="14">Da svarte den andre og sa: Dette er ikke noe annet enn israelitten Gideons, Joasj’ sønns sverd. Gud har gitt midianittene og hele leiren i hans hånd.</verse><verse id="15">Da Gideon hørte denne drømmen fortalt og hvordan den ble tydet, tilba han. Så vendte han tilbake til Israels leir og sa: Stå opp! Herren har gitt midianittenes leir i deres hånd.</verse><verse id="16">Han delte de tre hundre mann i tre flokker. Så ga han dem alle horn i hendene og tomme krukker, og inne i krukkene var det fakler.</verse><verse id="17">Og han sa til dem: Dere skal se på meg og gjøre som jeg! Når jeg kommer til utkanten av leiren, så gjør som jeg gjør!</verse><verse id="18">Når jeg blåser i hornet, jeg og alle de som er med meg, da skal også dere blåse i hornene rundt omkring hele leiren og rope: For Herren og for Gideon!</verse><verse id="19">Så kom Gideon og hundre mann som var med ham, til utkanten av leiren ved begynnelsen av den mellomste nattevakten. De hadde nettopp satt ut vaktpostene. Da blåste de i hornene og knuste krukkene som de hadde i hånden.</verse><verse id="20">Alle de tre flokkene blåste i horn og knuste krukkene. Med venstre hånd grep de faklene og i høyre hånd holdt de hornene som de blåste i, og de ropte: Sverd for Herren og for Gideon!</verse><verse id="21">De ble stående hver på sin plass rundt leiren. Da begynte alle som var i leiren å løpe og rope, og så flyktet de.</verse><verse id="22">Mens de tre hundre blåste i horn, vendte Herren den enes sverd mot den andre overalt i leiren. Hæren flyktet til Bet-Hasjitta bort imot Serera, til kanten av Abel-Mehola forbi Tabbat.</verse><verse id="23">Israels menn av Naftali og av Asjer og av hele Manasse ble så kalt til våpen, og de forfulgte midianittene.</verse><verse id="24">Og Gideon sendte bud omkring på hele Efra’im-fjellet og sa: Dra ned mot midianittene og steng adgangen til vannene helt til Bet-Bara og Jordan! Så ble da hver mann i Efra’im kalt til våpen, og de stengte veien til vannene like til Bet-Bara og Jordan.</verse><verse id="25">De tok til fange to av midianittenes fyrster, Oreb og Se’eb. Oreb drepte de på Orebs klippe, og Se’eb drepte de i Se’ebs vinpresse. Så forfulgte de midianittene. Hodene av Oreb og Se’eb hadde de med seg til Gideon på den andre siden av Jordan.</verse></chapter><chapter id="8"><verse id="1">Efra’ims menn sa til Gideon: Hva er det du har gjort mot oss? Hvorfor sendte du ikke bud etter oss da du dro i strid mot midianittene? Og de gikk sterkt i rette med ham.</verse><verse id="2">Men han sa til dem: Hva har vel jeg gjort her som kan sammenlignes med det som dere har gjort? Er ikke Efra’ims etterhøst bedre enn Abiesers vinhøst?</verse><verse id="3">I deres hånd ga Gud midianittenes fyrster, Oreb og Se’eb. Hva har da jeg maktet å gjøre som kan lignes med det dere har gjort? Da han talte slik til dem, var de ikke vrede på ham lenger.</verse><verse id="4">Gideon kom til Jordan og gikk over, han og de tre hundre mann som var med ham. De var blitt trette mens de forfulgte fienden.</verse><verse id="5">Da sa han til mennene i Sukkot: Kjære, gi folket som følger meg, noe brød! De er trette, og jeg holder på å forfølge Sebah og Salmunna, midianittenes konger.</verse><verse id="6">Men høvdingene i Sukkot sa: Har du allerede Sebahs og Salmunnas hender i din hånd, siden vi skal gi hæren din brød?</verse><verse id="7">Da sa Gideon: Nå vel, når Herren gir Sebah og Salmunna i min hånd, da skal jeg treske dere med ørkenens torner og tistler.</verse><verse id="8">Så dro han derfra opp til Pnuel og talte på samme måte til innbyggerne der. Men mennene i Pnuel svarte ham som mennene i Sukkot hadde svart.</verse><verse id="9">Da sa han til dem også: Når jeg kommer vel hjem igjen, skal jeg rive ned dette tårnet.</verse><verse id="10">Men Sebah og Salmunna lå i Karkor med hærene sine, omkring femten tusen mann. Det var alt som var igjen av østerlendingenes store hær. Men de falne var hundre og tjue tusen mann som kunne dra sverd.</verse><verse id="11">Gideon dro opp teltboerveien øst for Nobah og Jogbea, og han slo hæren mens den kjente seg trygg.</verse><verse id="12">Sebah og Salmunna flyktet, og han forfulgte dem. Og han tok begge midianittenes konger, Sebah og Salmunna, til fange og skremte fra hverandre hele hæren.</verse><verse id="13">Gideon, Joasj’ sønn, vendte så tilbake fra striden, fra Heres-bakken.</verse><verse id="14">Og han fikk fatt på en ung mann som hørte hjemme i Sukkot. Ham spurte han ut, og han skrev opp for ham høvdingene og de eldste i Sukkot, syttisju mann.</verse><verse id="15">Han kom til mennene i Sukkot og sa: Se, her er Sebah og Salmunna, som dere hånte meg for og sa: Har du da allerede Sebahs og Salmunnas hender i din hånd, så vi skulle gi dine trette menn brød?</verse><verse id="16">Og han grep byens eldste, og han tok ørkenens torner og tistler og tuktet mennene i Sukkot med dem.</verse><verse id="17">Tårnet i Pnuel rev han ned og slo i hjel innbyggerne i byen.</verse><verse id="18">Siden sa han til Sebah og Salmunna: Hvordan så de ut, de mennene som dere drepte på Tabor? Og de sa: De var som du, hver av dem som en kongesønn å se til.</verse><verse id="19">Da sa han: Det var brødrene mine, min mors sønner. Så sant Herren lever, dersom dere hadde latt dem leve, skulle jeg ikke slått dere i hjel nå.</verse><verse id="20">Og han sa til Jeter, sin førstefødte sønn: Kom og slå dem i hjel! Men gutten dro ikke sverdet sitt. Han var redd, for han var bare en gutt.</verse><verse id="21">Da sa Sebah og Salmunna: Kom selv og hogg oss ned! For som mannen er, så er hans styrke. - Så gikk Gideon fram og slo Sebah og Salmunna i hjel. Og han tok halvmånene som kamelene deres hadde om halsen.</verse><verse id="22">Israels menn sa da til Gideon: Du skal herske over oss, både du og din sønn og din sønnesønn! For du har frelst oss av midianittenes hånd.</verse><verse id="23">Men Gideon sa til dem: Jeg vil ikke herske over dere, og min sønn skal ikke herske over dere. Herren skal herske over dere.</verse><verse id="24">Og Gideon sa til dem: Jeg vil be dere om noe: at dere alle vil gi meg de ringene dere har tatt til bytte! - For midianittene gikk med gullringer, de var ismaelitter.</verse><verse id="25">Og de sa: Vi vil gjerne gi deg dem. Så bredte de ut et klede, og på det kastet hver av dem de ringene han hadde tatt til bytte.</verse><verse id="26">Vekten av de gullringene han hadde bedt om, var ett tusen sju hundre sekel gull foruten de halvmånene og øresmykkene og purpurklærne som midianittenes konger hadde på seg, og i tillegg til de kjedene som kamelene deres hadde om halsen.</verse><verse id="27">Og Gideon laget en efod* av gullet og stilte den opp i sin by i Ofra. Hele Israel drev hor med den der. Den ble en snare for Gideon og hans hus.</verse><verse id="28">Slik ble midianittene ydmyket under Israel, og de løftet ikke hodet flere ganger. Og landet hadde ro i førti år, så lenge Gideon levde.</verse><verse id="29">Så dro Jerubba’al, Joasj’ sønn, hjem til sitt hus og ble boende der.</verse><verse id="30">Gideon hadde sytti sønner som var hans egne barn, for han hadde mange koner.</verse><verse id="31">Han hadde også en medhustru som bodde i Sikem. Med henne fikk han en sønn og kalte ham Abimelek.</verse><verse id="32">Og Gideon, Joasj’ sønn, døde i høy alder og ble gravlagt i sin far Joasj’ grav i Ofra, som tilhørte Abieser-ætten.</verse><verse id="33">Men da Gideon var død, ble Israels barn igjen troløse og drev hor med Ba’alene, og de tok Ba’al-Berit* til sin gud.</verse><verse id="34">Israels barn glemte Herren sin Gud, som hadde frelst dem fra alle fiender rundt omkring.</verse><verse id="35">Heller ikke viste de Jerubba’als, Gideons hus, noen kjærlighet til gjengjeld for alt det gode han hadde gjort for Israel.</verse></chapter><chapter id="9"><verse id="1">Abimelek, Jerubba’als sønn, dro til Sikem, til sin mors brødre, og han talte til dem og til hele sin morfars slekt og sa:</verse><verse id="2">Tal til alle Sikems menn og si: Hva er best for dere, at sytti menn, alle Jerubba’als sønner, hersker over dere, eller at én mann hersker over dere? Og husk at jeg er av samme kjøtt og blod som dere!</verse><verse id="3">Da talte hans mors brødre om ham til alle Sikems menn, og la alt dette fram for dem. Da vendte deres hu seg til Abimelek, for de tenkte: Han er jo vår bror.</verse><verse id="4">Så ga de ham sytti sekel sølv fra Ba’al-Berits tempel. For pengene leide Abimelek noen løse og frekke menn som fulgte ham.</verse><verse id="5">Og han kom til sin fars hus i Ofra og slo i hjel brødrene sine, Jerubba’als sønner, sytti mann på én stein. Men Jotam, Jerubba’als yngste sønn, ble tilbake, for han hadde gjemt seg.</verse><verse id="6">Da samlet alle Sikems menn seg, og alle de som bodde i Millo*. De gikk av sted og gjorde Abimelek til konge ved minnesteinseiken i Sikem.</verse><verse id="7">Da Jotam fikk vite dette, gikk han opp på toppen av Garisim-fjellet. Der sto han og ropte høyt og sa til dem: Hør på meg, Sikems menn! Så skal Gud høre på dere.</verse><verse id="8">Det hendte en gang at trærne ville salve en til konge. Og de sa til oljetreet: Vær konge over oss!</verse><verse id="9">Men oljetreet svarte dem: Skulle jeg gi avkall på oljen min, som Gud og mennesker ærer meg for, og gi meg til å svaie over trærne?</verse><verse id="10">Da sa trærne til fikentreet: Kom du og vær konge over oss!</verse><verse id="11">Men fikentreet sa til dem: Skulle jeg gi avkall på min sødme og min gode frukt og gi meg til å svaie over trærne?</verse><verse id="12">Da sa trærne til vintreet: Kom du og vær konge over oss!</verse><verse id="13">Men vintreet sa til dem: Skulle jeg gi avkall på min most, som gleder Gud og mennesker, og gi meg til å svaie over trærne?</verse><verse id="14">Da sa alle trærne til tornebusken: Kom du og vær konge over oss!</verse><verse id="15">Og tornebusken sa til trærne: Dersom det er deres oppriktige mening at dere vil salve meg til konge over dere, så kom og søk ly i min skygge! Men hvis ikke, da skal det gå ut ild fra tornebusken og fortære Libanons sedertrær.</verse><verse id="16">Så hør nå: Har dere gått oppriktig og ærlig fram ved å gjøre Abimelek til konge? Har dere gjort vel imot Jerubba’al og hans hus? Har dere gjengjeldt ham det han gjorde</verse><verse id="17">den gang min far stred for dere og vågde livet sitt og frelste dere av midianittenes hånd?</verse><verse id="18">I dag har dere reist dere mot min fars hus og slått i hjel sønnene hans, sytti mann på én stein. Og dere har gjort Abimelek, sønn av trellkvinnen hans, til konge over Sikems menn, fordi han er deres bror.</verse><verse id="19">Dersom dere nå i dag har gått oppriktig og ærlig fram mot Jerubba’al og hans hus, da gled dere over Abimelek, og la da også ham glede seg over dere!</verse><verse id="20">Men hvis ikke, da skal det gå ut ild fra Abimelek og fortære Sikems innbyggere og dem som bor i Millo, og det skal gå ut ild fra Sikems menn og fra dem som bor i Millo, og fortære Abimelek.</verse><verse id="21">Så tok Jotam flukten. Han kom unna og dro til Be’er. Der slo han seg ned, så han kunne være i sikkerhet for sin bror Abimelek.</verse><verse id="22">Abimelek regjerte over Israel i tre år.</verse><verse id="23">Da sendte Gud en ond ånd mellom Abimelek og Sikems ledere, og Sikems menn svek Abimelek.</verse><verse id="24">Dette skjedde for at den blodige ugjerning mot Jerubba’als sytti sønner skulle komme over Abimelek. Deres blod skulle hevnes på ham, deres bror, som hadde slått dem i hjel, og på Sikems menn, som hadde støttet ham, så han kunne slå sine brødre i hjel.</verse><verse id="25">Sikems menn la folk på lur mot ham øverst oppe i fjellene, og de ranet alle som dro forbi dem på veien. Dette ble meldt til Abimelek.</verse><verse id="26">Så kom Ga’al, Ebeds sønn, og brødrene hans og flyttet inn i Sikem. Og Sikems menn fattet tillit til ham.</verse><verse id="27">De gikk ut på marken og høstet vingårdene sine og presset druene og holdt gledesfest. Så gikk de inn i sin guds hus og åt og drakk og forbannet Abimelek.</verse><verse id="28">Og Ga’al, Ebeds sønn sa: Hvem er vel Abimelek? Og hva er Sikem, at vi skulle tjene ham? Er han ikke Jerubba’als sønn, og Sebul hans tilsynsmann? Tjen de menn som stammer fra Hamor, Sikems far! Men hvorfor skulle vi tjene denne mannen?</verse><verse id="29">Hadde jeg bare dette folket i min hånd, så skulle jeg nok få Abimelek bort. Og han sa: Øk din hær, Abimelek, og dra ut!</verse><verse id="30">Da Sebul, høvdingen i byen, hørte hva Ga’al, Ebeds sønn, hadde sagt, ble han meget vred.</verse><verse id="31">Han sendte hemmelig bud til Abimelek og sa: Ga’al, Ebeds sønn, og brødrene hans er kommet til Sikem. De egger byen opp mot deg.</verse><verse id="32">Bryt nå opp ved nattetid med det folket du har hos deg, og legg deg i bakhold ute på marken.</verse><verse id="33">Og tidlig i morgen, så snart solen står opp, skal du rykke fram og overfalle byen. Da vil Ga’al og det folket han har hos seg, dra ut imot deg, og du kan gjøre med ham det som du får anledning til.</verse><verse id="34">Så brøt Abimelek opp om natten med alle de folkene han hadde hos seg. De la seg i bakhold mot Sikem i fire flokker.</verse><verse id="35">Ga’al, Ebeds sønn, kom ut og stilte seg i byporten. Abimelek og de folkene han hadde hos seg, brøt da fram fra bakholdet.</verse><verse id="36">Ga’al så folkene, og han sa til Sebul: Se, det kommer folk ned fra fjelltoppene! Men Sebul sa til ham: Det er skyggene av fjellene du tar for folk.</verse><verse id="37">Men Ga’al sa igjen: Jo, det kommer folk ned fra midtfjellet, og én hop kommer på veien som fører til trollmannseiken.</verse><verse id="38">Da sa Sebul til ham: Hvor er nå dine store ord? Det var du som sa: Hvem er vel Abimelek, at vi skulle tjene ham? Er ikke dette de folkene du har foraktet? Gå nå ut og strid mot dem!</verse><verse id="39">Da dro Ga’al ut, og Sikems menn fulgte ham. Og de kjempet mot Abimelek.</verse><verse id="40">Men Abimelek slo ham på flukt og forfulgte ham, og det ble et stort mannefall helt bort til byporten.</verse><verse id="41">Abimelek ga seg til i Aruma. Og Sebul drev bort Ga’al og brødrene hans, så de ikke fikk bo lenger i Sikem.</verse><verse id="42">Neste dag gikk folket ut på marken. Det fikk Abimelek vite.</verse><verse id="43">Da delte han folkene sine i tre flokker og la seg i bakhold på marken. Og da han så at folket kom ut av byen, rykket han fram mot dem og slo dem.</verse><verse id="44">Abimelek og den flokken som fulgte ham, overfalt byen og stilte seg i byporten. De to andre flokkene overfalt alle dem som var ute på marken, og slo dem.</verse><verse id="45">Abimelek kjempet mot byen hele denne dagen og inntok den. Folket som var der, slo han i hjel, og han rev byen ned og strødde salt over den.</verse><verse id="46">Da mennene i Sikems borg hørte dette, gikk de alle inn i tårnet som hørte til El-Berits tempel.</verse><verse id="47">Da det ble meldt Abimelek at alle mennene i Sikems borg hadde samlet seg,</verse><verse id="48">gikk han opp på Salmon-fjellet med alle de folkene han hadde hos seg. Og Abimelek tok en øks i hånden og hogg greiner av trærne, tok dem opp, la dem på skulderen og sa til de folkene som var med ham: Skynd dere og gjør det samme som dere så jeg gjorde!</verse><verse id="49">Da hogg alle folkene også hver sin bør med greiner og gikk etter Abimelek. Så la de greinene oppetter tårnet og satte ild på tårnet med dem. Slik omkom alle innbyggerne i Sikems borg, omkring tusen, menn og kvinner.</verse><verse id="50">Deretter dro Abimelek til Tebes, og han slo leir ved byen og inntok den.</verse><verse id="51">Midt i byen var det et fast tårn. Dit flyktet alle menn og kvinner, alle borgerne i byen. De stengte etter seg og steg opp på taket av tårnet.</verse><verse id="52">Så kom Abimelek til tårnet og angrep det. Han gikk nær til inngangen for å sette ild på det.</verse><verse id="53">Da var det en kvinne som kastet en kvernstein ned i hodet på ham og knuste hjerneskallen hans.</verse><verse id="54">Abimelek ropte fort på sin våpensvein, og sa til ham: Dra sverdet ditt og drep meg, så de ikke skal si om meg: En kvinne slo ham i hjel! Så stakk sveinen sverdet gjennom ham, og han døde.</verse><verse id="55">Da nå Israels menn så at Abimelek var død, gikk de hjem hver til sitt.</verse><verse id="56">Slik gjengjeldte Gud all den ondskap som Abimelek gjorde mot sin far den gang han slo sine sytti brødre i hjel.</verse><verse id="57">Og all den ondskap som Sikems menn hadde gjort, lot Gud komme tilbake over deres hode. Jotams, Jerubba’als sønns forbannelse rammet dem.</verse></chapter><chapter id="10"><verse id="1">Etter Abimelek sto Tola fram og frelste Israel. Han var sønn av Pua, Dodos sønn, av Issakars stamme, og han bodde i Sjamir på Efra’im-fjellet.</verse><verse id="2">Han dømte Israel i tjuetre år. Da han døde, ble han gravlagt i Sjamir.</verse><verse id="3">Etter ham sto Ja’ir fra Gilead fram og dømte Israel i tjueto år.</verse><verse id="4">Han hadde tretti sønner, som red på tretti eselfoler og hadde tretti byer. Disse kalles den dag i dag Ja’irs teltbyer. De ligger i Gileads land.</verse><verse id="5">Da Ja’ir døde, ble han gravlagt i Kamon.</verse><verse id="6">Israels barn gjorde igjen det som var ondt i Herrens øyne. De dyrket Ba’alene og Astarte-bildene, Arams guder og Sidons guder og Moabs guder og ammonittenes guder og filistrenes guder. De forlot Herren og tjente ham ikke.</verse><verse id="7">Da ble Herrens vrede opptent mot Israel, og han overga dem i filistrenes hånd og i ammonittenes hånd.</verse><verse id="8">Samme året begynte de å plage og underkue Israels barn. I atten år undertrykte de alle Israels barn som bodde på østsiden av Jordan, i amorittenes land, i Gilead.</verse><verse id="9">Ammons barn satte også over Jordan for å kjempe mot Juda og mot Benjamin og mot Efra’ims hus, og Israel kom i stor trengsel.</verse><verse id="10">Da ropte Israels barn til Herren og sa: Vi har syndet mot deg! Vi har forlatt vår Gud og dyrket Ba’alene.</verse><verse id="11">Men Herren sa til Israels barn: Har jeg ikke frelst dere fra egypterne og amorittene og Ammons barn og filistrene?</verse><verse id="12">Og da sidonierne og Amalek og Maon undertrykte dere, og dere ropte til meg, frelste jeg dere av deres hånd.</verse><verse id="13">Men dere forlot meg og dyrket andre guder, derfor vil jeg ikke frelse dere mer.</verse><verse id="14">Gå nå bort og rop til de gudene dere har valgt dere! La dem frelse dere, nå da dere er i slik trengsel!</verse><verse id="15">Da sa Israels barn til Herren: Vi har syndet! Gjør med oss det du finner for godt, bare du vil frelse oss denne gangen!</verse><verse id="16">Så skilte de seg av med de fremmede gudene og tjente Herren. Da kunne han ikke tåle å se på Israels nød.</verse><verse id="17">Ammons barn ble kalt til våpen og slo leir i Gilead. Og Israels barn samlet seg og slo leir i Mispa.</verse><verse id="18">Da sa krigsfolket, høvdingene i Gilead, til hverandre: Hvem vil gå først i striden mot Ammons barn? Han skal være høvding over alle som bor i Gilead.</verse></chapter><chapter id="11"><verse id="1">Jefta fra Gilead var en djerv krigsmann. Men han var sønn av en horkvinne. Hans far var Gilead.</verse><verse id="2">Også med sin kone hadde Gilead sønner, og da konens sønner ble voksne, jaget de bort Jefta og sa til ham: Du skal ingen arvedel ha i vår fars hus, for du er sønn av en fremmed kvinne.</verse><verse id="3">Da flyktet Jefta for brødrene sine og bosatte seg i landet Tob*. Der samlet det seg en flokk løse menn om Jefta, og de dro ut med ham på hans streiftog.</verse><verse id="4">En tid etter begynte Ammons barn krig mot Israel.</verse><verse id="5">Da de gikk til angrep på Israel, dro de eldste i Gilead av sted for å hente Jefta fra landet Tob.</verse><verse id="6">De sa til Jefta: Kom og bli føreren vår, så vil vi ta kampen opp mot Ammons barn.</verse><verse id="7">Men Jefta sa til de eldste i Gilead: Var det ikke dere som hatet meg og drev meg bort fra min fars hus? Hvorfor kommer dere da til meg nå når dere er i trengsel?</verse><verse id="8">De eldste i Gilead svarte: Det er jo derfor vi kommer til deg igjen! Du må gå med oss og kjempe mot Ammons barn, så skal du være høvding over oss, over alle som bor i Gilead.</verse><verse id="9">Da sa Jefta til de eldste i Gilead: Dersom dere nå får meg med dere tilbake for å kjempe mot Ammons barn, og Herren gir dem i min hånd, så er det altså jeg som skal være høvding over dere!</verse><verse id="10">Og de eldste i Gilead sa til Jefta: Herren skal være vitne mellom oss dersom vi ikke gjør som du har sagt!</verse><verse id="11">Så gikk Jefta med de eldste i Gilead. Folket gjorde ham til sin høvding og fører. Og Jefta gjentok i Mispa alle sine ord for Herrens åsyn.</verse><verse id="12">Så sendte Jefta bud til ammonittenes konge og sa: Er det noe mellom deg og meg, siden du kommer hit og fører krig mot mitt land?</verse><verse id="13">Da sa ammonittenes konge til Jeftas sendebud: Da Israel dro opp fra Egypt, tok de mitt land like fra Arnon til Jabbok og til Jordan. Gi det nå tilbake med det gode!</verse><verse id="14">Jefta sendte da igjen bud til ammonittenes konge,</verse><verse id="15">og sa til ham: Så sier Jefta: Israel har ikke tatt Moabs land eller ammonittenes land.</verse><verse id="16">På sin ferd opp fra Egypt vandret Israel i ørkenen til Rødehavet og kom til Kadesj.</verse><verse id="17">Da sendte Israel bud til Edoms konge og sa: La meg få dra gjennom ditt land! Men Edoms konge hørte ikke på dem. Også til Moabs konge sendte de bud, men han ville heller ikke. Så ble Israel i Kadesj.</verse><verse id="18">Siden vandret de i ørkenen og dro utenom Edoms land og Moabs land og kom fram øst for Moabs land og slo leir på den andre siden av Arnon. Men de kom ikke inn i Moabs land, for Arnon er Moabs grense.</verse><verse id="19">Så sendte Israel bud til Sihon, amorittenes konge, kongen i Hesjbon. Og de sa til ham: La oss få dra gjennom ditt land, så vi kan komme dit vi skal!</verse><verse id="20">Men Sihon hadde ikke så stor tillit til Israel at han torde la dem dra gjennom landet sitt. Han samlet alt folket sitt, og de slo leir i Jahsa, og så gikk de til angrep på Israel.</verse><verse id="21">Men Herren, Israels Gud, ga Sihon og alt folket hans i Israels hånd. De slo dem, og Israel inntok hele det landet som tilhørte amorittene, det folket som bodde der.</verse><verse id="22">Hele amorittenes land inntok de, like fra Arnon til Jabbok og fra ørkenen til Jordan.</verse><verse id="23">Slik har Herren, Israels Gud, drevet amorittene bort for sitt folk Israel. Og nå vil du ta deres land til din eiendom?</verse><verse id="24">Er det ikke så, at det som din gud Kamosj lar deg få, det tar du i eie, og alt det Herren vår Gud rydder for oss, det tar vi i eie?</verse><verse id="25">Er vel du bedre enn Balak, Sippors sønn, Moabs konge? Trettet vel han med Israel eller førte krig mot dem?</verse><verse id="26">Nå har Israel bodd tre hundre år i Hesjbon og byene som tilhører det, og i Aroer med tilhørende byer og i alle de byer som ligger ved Arnons bredder. Hvorfor har dere da ikke tatt dem tilbake i hele denne tiden?</verse><verse id="27">Jeg har ikke gjort deg noe ondt. Men du gjør nå urett mot meg ved å angripe meg. Herren, han som er dommer, han skal dømme i dag mellom Israels barn og Ammons barn.</verse><verse id="28">Men ammonittenes konge hørte ikke på det som Jeftas sendebud bar fram til ham.</verse><verse id="29">Da kom Herrens Ånd over Jefta. Han dro fram gjennom Gilead og Manasse og videre til Mispa i Gilead. Og fra Mispa i Gilead dro han fram mot Ammons barn.</verse><verse id="30">Og Jefta gjorde et løfte til Herren og sa: Dersom du gir Ammons barn i min hånd,</verse><verse id="31">da skal den første som går ut av døren i mitt hus og kommer imot meg når jeg kommer uskadd tilbake fra Ammons barn, høre Herren til. Jeg skal ofre ham som brennoffer*.</verse><verse id="32">Så dro Jefta fram mot Ammons barn og kjempet mot dem, og Herren ga dem i hans hånd.</verse><verse id="33">Han slo dem og tok fra dem landet fra Aroer til bort mot Minnit, tjue byer, og helt til Abel-Keramim. Det ble et stort mannefall, og Ammons barn ble ydmyket under Israels barn.</verse><verse id="34">Da Jefta kom hjem til sitt hus i Mispa, kom hans datter ut imot ham med tamburiner og dans. Hun var hans eneste barn, han hadde ingen sønn eller datter uten henne.</verse><verse id="35">Med det samme Jefta fikk se henne, flerret han klærne sine og sa: Å min datter! For en sorg du volder meg, og for en ulykke du fører over meg! Jeg har gjort et løfte til Herren, og jeg kan ikke ta det tilbake.</verse><verse id="36">Da sa hun til ham: Far, har du gjort et løfte til Herren, så gjør med meg som du har lovt, siden Herren lot deg få hevn over fiendene dine, Ammons barn.</verse><verse id="37">Så sa hun til sin far: Bare én ting vil jeg be deg om: La meg være fri i to måneder, så jeg kan gå ned på fjellene og gråte over min jomfrustand sammen med mine venninner.</verse><verse id="38">Og han sa: Gjør så! Så lot han henne være fri to måneder. Hun gikk av sted med venninnene sine og gråt over sin jomfrustand på fjellene.</verse><verse id="39">Da to måneder var omme, kom hun tilbake til sin far. Han gjorde med henne etter det løfte han hadde gitt, og hun visste ikke av mann. Så ble det en skikk i Israel:</verse><verse id="40">År for år går Israels døtre av sted for å minnes Jeftas, gileadittens datter fire dager om året.</verse></chapter><chapter id="12"><verse id="1">Efra’ims menn ble kalt til våpen og dro mot nord. Og de sa til Jefta: Hvorfor sendte du ikke bud etter oss da du dro av sted for å kjempe mot Ammons barn? Nå vil vi sette ild på huset du bor i og brenne det ned over hodet på deg!</verse><verse id="2">Da sa Jefta til dem: En meget stridbar mann har jeg vært, jeg og mitt folk, mot Ammons barn. Jeg ropte på dere, men dere frelste meg ikke ut av deres hånd.</verse><verse id="3">Da jeg så at dere ikke ville hjelpe, satte jeg livet mitt på spill og dro av sted mot Ammons barn. Og Herren ga dem i min hånd. Hvorfor kommer dere da farende mot meg i dag og vil kjempe mot meg?</verse><verse id="4">Deretter samlet Jefta alle Gileads menn og kjempet mot Efra’im. Og Gileads menn slo Efra’im, for de hadde sagt: Rømlinger fra Efra’im er dere, gileaditter - midt i Efra’im og midt i Manasse!</verse><verse id="5">Og gileadittene stengte vadestedene over Jordan for Efra’im. Hver gang det kom en efra’imitt som hadde flyktet fra slaget og sa: La meg slippe over! - da sa Gileads menn til ham: Er du en efra’imitt? Han svarte: Nei.</verse><verse id="6">Da sa de til ham: Si sjibbolet*! Men han sa sibbolet, for han kunne ikke uttale ordet riktig. Så grep de ham og slo ham i hjel ved Jordans vadesteder. Det falt den gang førtito tusen av Efra’im.</verse><verse id="7">Jefta dømte Israel i seks år. Og gileaditten Jefta døde og ble gravlagt i en av Gileads byer.</verse><verse id="8">Etter ham var Ibsan fra Betlehem dommer i Israel.</verse><verse id="9">Han hadde tretti sønner. Tretti døtre giftet han bort, og tretti svigerdøtre førte han hjem som koner for sønnene sine. Han dømte Israel i sju år.</verse><verse id="10">Og Ibsan døde og ble gravlagt i Betlehem.</verse><verse id="11">Etter ham var Elon fra Sebulon dommer i Israel. Han dømte Israel i ti år.</verse><verse id="12">Da sebulonitten Elon døde, ble han gravlagt i Ajalon i Sebulons land.</verse><verse id="13">Etter ham var piratonitten Abdon, Hillels sønn, dommer i Israel.</verse><verse id="14">Han hadde førti sønner og tretti sønnesønner, som red på sytti eselfoler. Han dømte Israel i åtte år.</verse><verse id="15">Og piratonitten Abdon, Hillels sønn, døde og ble gravlagt i Piraton i Efra’ims land, på Amalekitt-fjellet.</verse></chapter><chapter id="13"><verse id="1">Men Israels barn gjorde igjen det som var ondt i Herrens øyne. Og Herren ga dem i filistrenes hånd i førti år.</verse><verse id="2">Det var en mann fra Sora, av danittenes ætt, som hette Manoah. Hans kone var ufruktbar og hadde aldri hatt barn.</verse><verse id="3">Og Herrens engel åpenbarte seg for kvinnen og sa til henne: Se, du er ufruktbar og har aldri hatt barn. Men du skal bli med barn og føde en sønn.</verse><verse id="4">Så ta deg nå i vare og drikk ikke vin eller sterk drikk og et ikke noe urent!</verse><verse id="5">For nå skal du bli med barn og føde en sønn. Det skal ikke komme rakekniv på hans hode, for barnet skal være en Guds nasireer* fra mors liv. Han skal begynne å frelse Israel fra filistrenes hånd.</verse><verse id="6">Og kvinnen kom og sa til mannen sin: En Guds mann kom til meg. Han var å se til som en engel, og han så fryktinngytende ut. Jeg spurte ham ikke hvor han var fra, og han sa meg ikke sitt navn.</verse><verse id="7">Han sa til meg: Nå skal du bli med barn og føde en sønn. Drikk nå ikke vin eller sterk drikk og et ikke noe urent. For barnet skal være en Guds nasireer fra mors liv og til sin dødsdag.</verse><verse id="8">Da ba Manoah til Herren og sa: Hør meg, Herre! La den Guds mann som du sendte, komme til oss igjen og lære oss hva vi skal gjøre med det barnet som skal bli født!</verse><verse id="9">Og Gud hørte Manoahs bønn. Guds engel kom igjen til kvinnen, mens hun satt ute på marken. Manoah, hennes mann, var ikke sammen med henne.</verse><verse id="10">Da skyndte kvinnen seg og løp hjem og fortalte det til mannen sin og sa: Nå har han vist seg for meg igjen, den mannen som kom til meg her om dagen.</verse><verse id="11">Manoah sto da opp og fulgte etter sin kone. Da han kom til mannen, sa han til ham: Er du den mannen som talte til min kone? Han svarte: Ja.</verse><verse id="12">Og Manoah sa: Når nå dine ord går i oppfyllelse, hvordan skal vi da bære oss at med barnet? Og hva skal vi gjøre med ham?</verse><verse id="13">Da sa Herrens engel til Manoah: Alt det jeg har nevnt for kvinnen, skal hun ta seg i vare for.</verse><verse id="14">Hun skal ikke ete noe av det som kommer av vintreet, ikke drikke vin eller sterk drikk og ikke ete noe urent. Alt det jeg har pålagt henne, skal hun holde seg etter.</verse><verse id="15">Da sa Manoah til Herrens engel: Kan vi ikke få deg til å bli her en stund, så vi kan lage til et kje for deg!</verse><verse id="16">Men Herrens engel sa til Manoah: Om du får meg til å bli, så eter jeg likevel ikke av din mat. Men vil du stelle til et brennoffer, så skal du ofre det til Herren. For Manoah visste ikke at det var Herrens engel.</verse><verse id="17">Da sa Manoah til Herrens engel: Hva er ditt navn? - så vi kan ære deg når dine ord går i oppfyllelse.</verse><verse id="18">Men Herrens engel sa til ham: Hvorfor spør du om mitt navn? Det er et underfullt navn!</verse><verse id="19">Så tok Manoah kjeet og matofferet og ofret det på berget til Herren. Da lot han et under skje mens Manoah og hans kone så på det:</verse><verse id="20">Da flammen steg opp fra alteret mot himmelen, for Herrens engel opp i flammen fra alteret mens Manoah og hans kone så på det. Og de falt på sitt ansikt til jorden.</verse><verse id="21">Siden viste ikke Herrens engel seg mer for Manoah og hans kone. Da forsto Manoah at det var Herrens engel.</verse><verse id="22">Og Manoah sa til sin kone: Nå må vi dø, for vi har sett Gud!</verse><verse id="23">Men hans kone sa til ham: Dersom Herren hadde villet drepe oss, hadde han ikke tatt imot brennoffer og matoffer av vår hånd, og han hadde ikke latt oss se alt dette eller latt oss høre slikt nå.</verse><verse id="24">Og kvinnen fødte en sønn og ga ham navnet Samson. Gutten vokste opp, og Herren velsignet ham.</verse><verse id="25">Herrens Ånd begynte å drive ham mens han var i Dans leir mellom Sora og Esjtaol.</verse></chapter><chapter id="14"><verse id="1">En gang da Samson gikk ned til Timnata, så han en kvinne der, en av filistrenes døtre.</verse><verse id="2">Da han kom tilbake derfra, fortalte han det til sin far og mor og sa: Jeg så en kvinne i Timnata, en av filistrenes døtre. Henne må dere la meg få til kone!</verse><verse id="3">Da sa hans far og mor til ham: Er det da ikke noen kvinne blant dine slektningers døtre eller i hele mitt folk siden du vil av sted og ta en kone blant de uomskårne filistrene? Men Samson sa til sin far: Henne må du la meg få! Det er henne jeg synes om.</verse><verse id="4">Hans far og mor visste ikke at dette kom fra Herren, og at han søkte en anledning til strid med filistrene, for på denne tiden hersket filistrene over Israel.</verse><verse id="5">Så gikk Samson og hans far og mor ned til Timnata. Da de kom til vingårdene ved Timnata, for en ung løve brølende mot ham.</verse><verse id="6">Da kom Herrens Ånd mektig over ham, og han slet løven i stykker som om det skulle være et kje, enda han ikke hadde noe i hånden. Men han fortalte ikke sin far eller sin mor hva han hadde gjort.</verse><verse id="7">Så gikk han ned og talte med kvinnen, og Samson syntes godt om henne.</verse><verse id="8">Noen tid etter dro han ned igjen for å gifte seg med henne. Så bøyde han av fra veien og ville se etter åtselet av løven. Da var det en bisverm og honning inne i løvens kropp.</verse><verse id="9">Han tok honningen ut og holdt den i hendene og åt mens han gikk. Da han kom til sin far og mor, delte han med dem, og de åt. Men han fortalte dem ikke at det var av løvens kropp han hadde tatt honningen.</verse><verse id="10">Da nå hans far var kommet ned til kvinnen, stelte Samson til et gjestebud der, for slik pleide de unge menn å gjøre.</verse><verse id="11">Så snart de så ham, hentet de tretti brudesvenner. De var stadig om ham.</verse><verse id="12">En dag sa Samson til dem: Jeg vil la dere gjette en gåte. Dersom dere i løpet av de sju gjestebudsdagene kan si meg løsningen på gåten, og dere gjetter riktig, så vil jeg gi dere tretti fine skjorter og tretti festkledninger.</verse><verse id="13">Men kan dere ikke si meg løsningen, så skal dere gi meg tretti fine skjorter og tretti festkledninger. Og de sa til ham: Kom med gåten så vi får høre den!</verse><verse id="14">Da sa han til dem: Ut av eteren kom det som kan etes, og ut av den sterke kom det noe søtt. - Men det gikk tre dager uten at de kunne løse gåten.</verse><verse id="15">Den sjuende dagen sa de til Samsons kone: Lokk mannen din til å si oss løsningen på gåten, ellers brenner vi opp både deg og din fars hus. Er det for å plyndre oss dere har innbudt oss?</verse><verse id="16">Da hang Samsons kone over ham med gråt og sa: Du hater meg bare og elsker meg ikke! Du har gitt landsmennene mine en gåte, men meg har du ikke sagt løsningen på den. Han svarte: Jeg har ikke sagt det til min far og mor, skulle jeg da si det til deg?</verse><verse id="17">Men hun hang over ham med gråt i de sju dagene gjestebudet varte, og den sjuende dagen sa han henne løsningen, fordi hun plaget ham så. Og hun sa det til sine landsmenn.</verse><verse id="18">Den sjuende dagen, før solen gikk ned, sa mennene i byen til ham: Hva er søtere enn honning, og hva er sterkere enn en løve? Men han svarte dem: Hadde dere ikke pløyd med min kvige, så hadde dere ikke gjettet min gåte.</verse><verse id="19">Og Herrens Ånd kom mektig over ham. Han gikk ned til Asjkelon og slo i hjel tretti mann der, tok klærne deres og lot dem som hadde løst gåten, få dem til festkledninger. I brennende harme dro han så hjem til sin fars hus.</verse><verse id="20">Men Samsons kone ble gitt til den av hans brudesvenner som han hadde valgt til forlover.</verse></chapter><chapter id="15"><verse id="1">En tid senere, i hvetehøstens dager, ville Samson se til sin kone. Han hadde med seg et kje, og han sa: La meg få komme inn i kammerset til min kone! Men hennes far ville ikke gi ham lov til å gå inn.</verse><verse id="2">Han sa: Jeg tenkte at du hadde lagt henne for hat, og så ga jeg henne til din brudesvenn. Men er ikke hennes yngre søster vakrere enn hun? Ta henne isteden!</verse><verse id="3">Da sa Samson til dem: Denne gangen har jeg ingen skyld på meg mot filistrene om jeg gjør dem noe ondt.</verse><verse id="4">Så gikk Samson av sted og fanget tre hundre rever og fikk tak i fakler. Han bandt revene sammen etter halene, to og to, og festet en fakkel mellom hvert halepar.</verse><verse id="5">Så tente han på faklene og slapp revene inn på filistrenes åkrer. Han brente opp både kornbånd og uskåret korn, likeså vingårder og oljehager.</verse><verse id="6">Da sa filistrene: Hvem har gjort dette? Folk svarte: Samson, svigersønnen til timnitten, fordi han tok hans kone og ga henne til hans brudesvenn. - Så dro filistrene opp og brente inne både henne og hennes far.</verse><verse id="7">Da sa Samson til dem: Gjør dere slikt, så vil jeg ikke hvile før jeg får hevnet meg på dere.</verse><verse id="8">Og han slo dem sønder og sammen, så det ble et stort mannefall. Så dro han ned og ga seg til i fjellkløften ved Etam.</verse><verse id="9">Da dro filistrene opp og slo leir i Juda. De spredte seg utover i Leki.</verse><verse id="10">Judas menn spurte: Hvorfor har dere dratt opp mot oss? De svarte: Vi har dratt opp for å binde Samson og gjøre mot ham som han har gjort mot oss.</verse><verse id="11">Da dro tre tusen mann av Juda ned i fjellkløften ved Etam, og de sa til Samson: Vet du ikke at filistrene hersker over oss? Hvorfor har du gjort dette mot oss? Men han sa til dem: Som de har gjort mot meg, så har jeg gjort mot dem.</verse><verse id="12">Da sa de til ham: Vi er kommet hit ned for å binde deg og overgi deg i filistrenes hånd. Og Samson sa til dem: Lov meg med ed at dere ikke vil drepe meg.</verse><verse id="13">Da sa de til ham: Nei, vi vil bare binde deg og så gi deg i deres hånd, men drepe deg vil vi ikke. Så bandt de ham med to nye rep og førte ham opp av fjellkløften.</verse><verse id="14">Da han kom til Leki, sprang filistrene mot ham med gledesrop. Men Herrens Ånd kom over ham, og repene om armene hans ble som brente lintråder, og båndene smuldret opp og falt av hendene hans.</verse><verse id="15">Så fant han et friskt kjevebein av et esel. Han rakte hånden ut og grep det, og med det slo han i hjel tusen mann.</verse><verse id="16">Da sa Samson: Med kjevebeinet av et esel slo jeg én hop, ja to! Med kjevebeinet av et esel slo jeg tusen mann!</verse><verse id="17">Da han hadde sagt dette, kastet han kjevebeinet fra seg. Siden har de kalt dette stedet Ramat-Leki*.</verse><verse id="18">Da ble han brennende tørst, og så ropte han til Herren og sa: Du har gitt denne store frelse ved din tjeners hånd, og så skal jeg nå dø av tørst og falle i de uomskårnes hender!</verse><verse id="19">Da åpnet Gud den hulen som er i Leki. Det rant vann ut av den, og han drakk. Da vendte hans livskraft tilbake, og han kviknet til. Derfor ble denne kilden kalt En-Hakkore*. Den er i Leki den dag i dag.</verse><verse id="20">I tjue år var Samson dommer i Israel. Det var i filistrenes dager.</verse></chapter><chapter id="16"><verse id="1">En gang dro Samson til Gasa. Der fikk han se en horkvinne og gikk inn til henne.</verse><verse id="2">Da folkene i Gasa fikk høre at Samson var kommet dit, omringet de ham og lurte på ham ved byporten hele natten. Men de holdt seg ellers i ro natten igjennom og sa: Når det lysner mot dag, vil vi slå ham i hjel.</verse><verse id="3">Samson ble liggende til midnatt. Ved midnattstid sto han opp. Han grep fatt i byportens to fløyer og i begge portstolpene og rykket dem opp sammen med bommen. Så la han dem på skuldrene og bar dem opp på toppen av det fjellet som ligger midt imot Hebron.</verse><verse id="4">Siden fattet han kjærlighet til en kvinne i Sorek-dalen. Navnet hennes var Dalila.</verse><verse id="5">Da kom filistrenes høvdinger opp til henne og sa til henne: Lokk ham til å fortelle deg hva hans store styrke ligger i, og hvordan vi kan rå med ham og binde ham, så vi kan få bukt med ham! Så vil hver av oss gi deg elleve hundre sekel sølv.</verse><verse id="6">Da sa Dalila til Samson: Kjære, la meg få vite hva din store styrke ligger i, og hva en kan binde deg med, så en kan få bukt med deg!</verse><verse id="7">Samson svarte: Dersom en binder meg med sju friske buestrenger som ikke er blitt tørre, så blir jeg svak og er som et annet menneske.</verse><verse id="8">Da kom filistrenes høvdinger opp til henne med sju friske buestrenger som ikke var blitt tørre. Dem bandt hun ham med.</verse><verse id="9">Inne i kammerset hadde hun folk som satt i bakhold. Så sa hun til ham: Filistrene er over deg, Samson! Da rev han buestrengene over som en tråd av stry brister når den kommer for nær ilden. Og ingen fikk vite hvordan det hadde seg med hans styrke.</verse><verse id="10">Da sa Dalila til Samson: Du har narret meg og løyet for meg! Kjære, la meg nå få vite hva en kan binde deg med!</verse><verse id="11">Han svarte: Dersom en binder meg med nye rep som aldri har vært brukt til noe, så blir jeg svak og er som et annet menneske.</verse><verse id="12">Da tok Dalila nye rep og bandt ham med dem og sa til ham: Filistrene er over deg, Samson! Og i kammerset satt noen i bakhold. Men han rev repene av armene som tråder.</verse><verse id="13">Da sa Dalila til Samson: Hittil har du narret meg og løyet for meg! La meg nå få vite hva en kan binde deg med! Han svarte henne: Når du vever de sju flettene på hodet mitt sammen med renningen i veven.</verse><verse id="14">Da slo hun dem fast med nagler og sa til ham: Filistrene er over deg, Samson! Og han våknet av søvnen og rev ut både vevnaglen og renningen.</verse><verse id="15">Da sa hun til ham: Hvordan kan du si at du elsker meg når du ikke har tiltro til meg? Nå har du narret meg tre ganger og ikke sagt meg hva din store styrke ligger i.</verse><verse id="16">Da hun nå hver dag plaget ham med ordene sine og trengte sterkt inn på ham, ble han så lei seg at han nesten kunne dø.</verse><verse id="17">Og så åpnet han hele sitt hjerte for henne og sa til henne: Det er ikke kommet rakekniv på hodet mitt, for jeg har vært en Guds nasireer fra mors liv. Dersom jeg blir raket, viker styrken min fra meg. Da blir jeg svak og er som alle andre mennesker.</verse><verse id="18">Da skjønte Dalila at han hadde åpnet hele sitt hjerte for henne. Hun sendte bud etter filistrenes høvdinger og sa: Kom nå opp, for han har åpnet hele sitt hjerte for meg. Da kom filistrenes høvdinger opp til henne og hadde pengene med seg.</verse><verse id="19">Så lot hun ham sove inn på sine knær. Så kalte hun på en mann og lot ham rake av de sju flettene på hodet hans. Hun begynte å plage ham, og styrken vek fra ham.</verse><verse id="20">Da sa hun: Filistrene er over deg, Samson! Han våknet da opp av søvnen og sa: Jeg skal nok gjøre meg fri denne gangen som før og slite meg løs. Men han visste ikke at Herren var veket fra ham.</verse><verse id="21">Da grep filistrene ham og stakk ut øynene på ham. Og de førte ham ned til Gasa og bandt ham med to kobberlenker, og han måtte male korn i fangehuset.</verse><verse id="22">Men med det samme han var raket, begynte håret på hodet å vokse igjen.</verse><verse id="23">Så samlet filistrenes høvdinger seg for å bære fram et stort slaktoffer for sin gud Dagon og for å holde fest, for de sa: Vår gud har gitt vår fiende Samson i vår hånd.</verse><verse id="24">Da folket fikk se ham, priste de sin gud og sa: Vår gud har gitt vår fiende i vår hånd, han som herjet landet vårt og slo så mange av oss i hjel.</verse><verse id="25">Mens de nå var glade og vel til mote, sa de: Hent Samson hit for at han kan underholde oss! Så hentet de Samson ut av fangehuset, og han underholdt dem. De stilte ham mellom søylene.</verse><verse id="26">Da sa Samson til den gutten som holdt ham i hånden: Slipp meg, la meg få ta i søylene som huset hviler på, og støtte meg til dem!</verse><verse id="27">Men huset var fullt av menn og kvinner. Alle filistrenes høvdinger var der. Og på taket var det omkring tre tusen menn og kvinner som så på at Samson underholdt dem.</verse><verse id="28">Da ropte Samson til Herren og sa: Herre Herre! Kom meg i hu og styrk meg bare denne ene gangen, min Gud, så jeg kan få hevne meg på filistrene med én hevn for mine to øyne!</verse><verse id="29">Så tok Samson tak i de to mellomste søylene som huset hvilte på, og trykte seg inn til dem. Den ene grep han om med sin høyre hånd, og den andre med sine venstre hånd.</verse><verse id="30">Og Samson sa: La meg dø sammen med filistrene! Så bøyde han seg fremover av all sin makt. Da falt huset sammen over høvdingene og over alt folket som var der inne. De som han drepte i sin død, var flere enn de han hadde drept i sitt liv.</verse><verse id="31">Men brødrene hans og hele hans fars hus dro ned og tok ham og førte ham hjem og la ham i Manoahs, hans fars grav, mellom Sora og Esjtaol. Han hadde da vært dommer i Israel i tjue år.</verse></chapter><chapter id="17"><verse id="1">Det var en mann fra Efra’ims fjellland som hette Mika.</verse><verse id="2">Han sa til sin mor: De elleve hundre sekel sølv som ble tatt fra deg, og som du har uttalt forbannelse over så også jeg hørte på det - disse pengene er hos meg. Det er jeg som har tatt dem. Da sa hans mor: Velsignet være du, min sønn, av Herren!</verse><verse id="3">Så ga han sin mor de elleve hundre sekel sølv tilbake. Men hans mor sa: Disse pengene vier jeg nå til Herren og overgir dem til min sønn, for at han kan gjøre et utskåret bilde og et støpt bilde. Nå gir jeg deg pengene tilbake.</verse><verse id="4">Da han hadde gitt pengene tilbake til moren, tok hun to hundre sekel sølv og ga dem til en gullsmed. Han laget et utskåret gudebilde og et støpt bilde. Det var siden i huset til Mika.</verse><verse id="5">Denne mannen Mika hadde et gudshus. Han hadde laget en efod* og husguder og hadde innviet en av sønnene sine til prest for seg.</verse><verse id="6">I de dager var det ingen konge i Israel, hver mann gjorde det som var rett i hans øyne.</verse><verse id="7">Nå var det en ung mann fra Betlehem i Juda. Han var en levitt av dem som hørte til i Judas stamme, der var han bosatt.</verse><verse id="8">Denne mannen dro bort fra byen sin, fra Betlehem i Juda, for å ta opphold hvor det kunne falle seg. På sin vandring kom han til Efra’im-fjellene, til Mikas hus.</verse><verse id="9">Mika sa til ham: Hvor kommer du fra? Han svarte: Jeg er en levitt fra Betlehem i Juda. Jeg er nå på vandring for å ta opphold hvor det måtte passe.</verse><verse id="10">Da sa Mika til ham: Bli hos meg og vær far og prest for meg! Så vil jeg gi deg ti sekel sølv om året og holde deg med klær og kost. Da gikk levitten inn til ham.</verse><verse id="11">Og levitten samtykket i å bli hos mannen. Den unge mannen var for ham som en av hans egne sønner.</verse><verse id="12">Mika innviet levitten, og den unge mannen ble hans prest. Han ble boende i Mikas hus.</verse><verse id="13">Og Mika sa: Nå vet jeg at Herren vil gjøre vel mot meg siden jeg har fått en levitt til prest!</verse></chapter><chapter id="18"><verse id="1">I de dager var det ingen konge i Israel. Og i disse samme dagene søkte Dans stamme å få seg et arveland til å bo i, for det var ikke til den dagen falt noen arvedel på dem, som på de andre av Israels stammer.</verse><verse id="2">Og Dans barn sendte ut fem menn av hele sin ætt, djerve menn fra Sora og Esjtaol, for å speide og utforske landet. De sa til dem: Dra av sted for å utspeide landet! Og de kom til Efra’ims fjelland, til Mikas hus, og ble der om natten.</verse><verse id="3">Da de var like ved Mikas hus, kjente de igjen stemmen til den unge levitten. Så tok de av fra veien og spurte ham: Hvem er det som har ført deg hit? Hva gjør du her, og hvordan har du det her?</verse><verse id="4">Han sa: Slik og slik har Mika gjort for meg. Han har leid meg til å være prest for seg.</verse><verse id="5">Da sa de til ham: Kjære, spør Gud for oss så vi kan få vite om den ferden vi er ute på, kommer til å lykkes.</verse><verse id="6">Presten svarte: Gå i fred! Herren holder øye med dere på ferden.</verse><verse id="7">De fem mennene dro videre på sin vei og kom til Lajisj. De så at folket der levde sorgløst på samme vis som sidonierne, rolig og sorgløst. Det var ingen makthaver i landet som gikk dem for nær i noen ting. De var langt borte fra sidonierne og hadde ikke noe å gjøre med andre folk.</verse><verse id="8">Da mennene kom tilbake til brødrene sine i Sora og Esjtaol, spurte deres brødre dem: Hvordan har det gått dere?</verse><verse id="9">De sa: Kom, la oss dra opp mot dem! Vi har sett landet, det er et ypperlig land. Og dere sitter bare og tier? Dryg ikke med å dra av sted, så dere kan komme dit og innta landet!</verse><verse id="10">Når dere kommer dit, kommer dere til et sorgløst folk. Landet strekker seg vidt ut til alle sider. Gud har gitt det i deres hånd - et land hvor det ikke er mangel på noen verdens ting!</verse><verse id="11">Og seks hundre mann av danittenes ætt, fullt væpnet, brøt opp fra Sora og Esjtaol.</verse><verse id="12">De dro opp og slo leir i Kirjat-Jearim i Juda. Derfor har folk kalt dette stedet Dans leir til denne dag. Det ligger vest for Kirjat-Jearim.</verse><verse id="13">Derfra dro de over til Efra’ims fjelland og kom til Mikas hus.</verse><verse id="14">De fem mennene som hadde dratt av sted til Lajisj-landet for å speide, tok til orde og sa til brødrene sine: Vet dere at i disse husene er det en efod* og husguder og et utskåret bilde og et støpt bilde? Så skjønner dere vel hva dere har å gjøre?</verse><verse id="15">Så tok de av fra veien og kom til den unge levittens hus, huset til Mika, og hilste på ham.</verse><verse id="16">Men de seks hundre fullt væpnede mennene av Dans stamme sto ved inngangen til porten.</verse><verse id="17">De fem mennene som hadde vært og speidet der i landet, gikk opp til huset. Der gikk de inn og tok det utskårne bildet og efoden og husgudene og det støpte bildet, mens presten sto ved inngangen til porten sammen med de seks hundre væpnede mennene.</verse><verse id="18">Da nå de fem mennene hadde gått inn i Mikas hus og hadde tatt det utskårne bildet med efoden og husgudene og det støpte bildet, sa presten til dem: Hva er det dere gjør?</verse><verse id="19">De sa til ham: Ti stille! Legg hånden på munnen din og kom med oss og vær far og prest for oss! Hva er best for deg, å være prest for én manns hus eller for en hel stamme og ætt i Israel?</verse><verse id="20">Da ble presten vel til mote. Han tok efoden og husgudene og det utskårne bildet og ga seg i lag med folkene.</verse><verse id="21">Deretter snudde de og dro bort, og de lot barna og buskapen og sine eiendeler være fremst i toget.</verse><verse id="22">Da de alt var kommet langt fra Mikas hus, ble mennene i Mikas grend kalt sammen, og de nådde igjen Dans barn.</verse><verse id="23">De ropte etter Dans barn. Disse snudde seg og sa til Mika: Hva vil du siden du har kalt folkene dine sammen?</verse><verse id="24">Han svarte: Dere har tatt gudene mine som jeg har fått laget, og presten, og så har dere dratt bort. Hva har jeg så igjen? Hvordan kan dere da spørre meg hva jeg vil?</verse><verse id="25">Da sa Dans barn til ham: La oss ikke høre ett ord mer fra deg! Ellers kunne rasende menn gå løs på dere, og da ble det døden både for deg og dine.</verse><verse id="26">Så dro Dans barn sin vei. Og da Mika så at de var sterkere enn han, snudde han og vendte tilbake til sitt hus.</verse><verse id="27">Etter at de hadde tatt gudene som Mika hadde laget, og presten som var hos ham, dro de mot Lajisj. De kom over et folk som levde rolig og sorgløst, og slo dem med sverdets egg. Byen brente de opp.</verse><verse id="28">Det var ingen som kom dem til hjelp, for byen lå langt fra Sidon og de hadde ikke forbindelse med noen andre. Byen lå i dalen ved Bet-Rehob. De bygde den opp igjen og bosatte seg der.</verse><verse id="29">Og de kalte byen Dan etter sin stamfar Dan, Israels sønn. Før hette den Lajisj.</verse><verse id="30">Der satte Dans barn opp det utskårne bildet. Og Jonatan, sønn av Gersjom, Moses’ sønn, og etterkommerne hans var prester for danittenes stamme helt til den dagen da landets innbyggere ble bortført.</verse><verse id="31">Det utskårne bildet som Mika hadde laget, hadde de stående hos seg hele den tid Guds hus var i Sjilo.</verse></chapter><chapter id="19"><verse id="1">På denne tiden, da det ikke fantes noen konge i Israel, var det en mann av Levis stamme som oppholdt seg som fremmed langt inne på Efra’im-fjellet. Han tok seg en medhustru fra Betlehem i Juda.</verse><verse id="2">Men hans medhustru var utro mot ham og reiste fra ham hjem til sin fars hus i Betlehem i Juda. Der ble hun en tid, omkring fire måneder.</verse><verse id="3">Da tok mannen hennes av sted og reiste etter henne for å tale kjærlig til henne og få henne til å komme tilbake. Han hadde med seg tjenestegutten sin og et par esler. Hun førte ham inn i sin fars hus, og da den unge kvinnens far så ham, gikk han ham glad i møte.</verse><verse id="4">Hans svigerfar - den unge kvinnens far - holdt på ham, så han ble hos ham i tre dager. De åt og drakk og ble der natten over.</verse><verse id="5">Den fjerde dagen sto de tidlig opp om morgenen, og han gjorde seg ferdig til å reise. Da sa den unge kvinnens far til svigersønnen sin: Få deg først litt mat til å styrke deg med! Så kan dere siden dra av sted.</verse><verse id="6">De satte seg da begge to og åt og drakk sammen, og den unge kvinnens far sa til mannen: Vær nå så snill å bli her natten over og hygg deg her!</verse><verse id="7">Og da mannen reiste seg og ville dra av sted, nødde svigerfaren ham, så han ga etter og ble der natten over.</verse><verse id="8">Den femte dagen sto han igjen tidlig opp om morgenen og ville reise sin vei. Da sa den unge kvinnens far: Kjære, få deg først noe å styrke deg med, så får dere vente til det lir over middag. Så åt de begge sammen.</verse><verse id="9">Siden gjorde da mannen seg ferdig til å reise med medhustruen og tjenestegutten. Men hans svigerfar - den unge kvinnens far - sa til ham: Nå lir det mot kveld, bli her natten over! Du ser at dagen heller, bli her i natt og hygg deg her! Så kan dere gi dere på vei tidlig i morgen så du kan komme hjem igjen.</verse><verse id="10">Men mannen ville ikke bli natten over. Han sto opp og dro av sted og kom på sin vei til midt imot Jebus, det er Jerusalem. Han hadde med seg et par esler med kløv, og medhustruen var med ham.</verse><verse id="11">Da de var ved Jebus, var det alt sent på dagen, og tjenestegutten sa til sin herre: Kom, la oss ta inn i jebusittenes by og bli der i natt!</verse><verse id="12">Men hans herre sa til ham: Vi vil ikke ta inn i en by hvor det bare bor fremmede og ikke noen av Israels barn. Vi vil dra videre til Gibea.</verse><verse id="13">Så sa han til tjenestegutten: Kom, la oss se til å nå en av de andre byene og bli natten over i Gibea eller Rama!</verse><verse id="14">Så dro de da videre fram, og da solen gikk ned, var de tett ved Gibea, som hører til Benjamin.</verse><verse id="15">Der bøyde de av for å gå inn i Gibea og bli der natten over. Da han kom inn i byen, ble han sittende på torget, for det var ingen som tok dem inn i huset sitt for natten.</verse><verse id="16">Ut på kvelden kom det en gammel mann hjem fra arbeidet sitt ute på marken. Mannen var fra Efra’im-fjellet og oppholdt seg som fremmed i Gibea. Men folket der på stedet var benjaminitter.</verse><verse id="17">Da han så opp, fikk han øye på vandringsmannen der på byens torg. Da sa den gamle mannen: Hvor skal du hen, og hvor kommer du fra?</verse><verse id="18">Han svarte: Vi kommer fra Betlehem i Juda og skal langt inn i Efra’im-fjellene. Der er jeg fra, og derfra dro jeg til Betlehem i Juda. Jeg er nå på veien til Herrens hus. Men det er ingen her som vil gi meg husly.</verse><verse id="19">Jeg har både halm og fôr til eslene våre, og jeg har brød og vin for meg og for tjenestekvinnene dine og for tjenestegutten som din tjener har med. Vi mangler ingenting.</verse><verse id="20">Da sa den gamle mannen: Fred være med deg! La bare meg sørge for alt det du trenger. Men på torget må du ikke bli natten over.</verse><verse id="21">Så førte han ham inn i huset sitt og ga eslene fôr, og så vasket de føttene og åt og drakk.</verse><verse id="22">Mens de nå satt i godt lag, kom mennene i byen, fordervede folk som de var, og omringet huset. De dundret på døren og ropte til den gamle mannen som eide huset: Send ut den mannen som har tatt inn i huset ditt, så vi kan få vår vilje med ham!</verse><verse id="23">Men mannen som eide huset, gikk ut til dem og sa: Nei, mine brødre, gjør ikke så ond en gjerning! Siden denne mannen nå er kommet inn i mitt hus, må dere ikke gjøre en slik ond gjerning.</verse><verse id="24">Se, her er datteren min som er jomfru, og mannens medhustru. La meg føre dem ut, så kan dere krenke dem og gjøre med dem som dere finner for godt! Men mot denne mannen må dere ikke bære dere så skjendig at.</verse><verse id="25">Men mennene ville ikke høre på ham. Da tok mannen sin medhustru og førte henne ut på gaten til dem. De lå hos henne og for ille med henne hele natten til om morgenen, og slapp henne ikke før det begynte å lysne.</verse><verse id="26">Ved daggry kom kvinnen og falt om ved inngangen til det huset hvor mannen hennes var. Der ble hun liggende til det ble lyst.</verse><verse id="27">Da husbonden hennes sto opp om morgenen, og åpnet husdøren for å reise videre, da lå kvinnen, hans medhustru, ved inngangen til huset med hendene på dørterskelen.</verse><verse id="28">Han sa til henne: Stå opp og la oss ta av sted! Men det var ingen som svarte. Da løftet mannen henne opp på eselet og ga seg på veien hjemover.</verse><verse id="29">Da han kom hjem, grep han en kniv og tok sin medhustru og skar henne opp, lem for lem, i tolv stykker og sendte henne omkring i hele Israels land.</verse><verse id="30">Og hver den som så det, sa: Slikt har ikke hendt og er ikke sett helt fra den dag Israels barn dro opp fra landet Egypt, og til denne dag. Tenk over dette, rådslå og si hva dere mener!</verse></chapter><chapter id="20"><verse id="1">Da rykket alle Israels barn ut, og hele menigheten, like fra Dan til Be’er-Sjeba og fra Gileads land, samlet seg som én mann for Herren i Mispa.</verse><verse id="2">Og høvdingene for hele folket, for alle Israels stammer, stilte seg fram for Guds folks forsamling. Der var fire hundre tusen mann fotfolk, væpnet med sverd.</verse><verse id="3">Men Benjamins barn fikk høre at Israels barn var dratt opp til Mispa. Da sa Israels barn: Si fra hvordan det gikk til med denne ugjerningen!</verse><verse id="4">Levitten, den myrdede kvinnens mann, tok til orde og sa: Jeg og min medhustru kom til Gibea i Benjamin for å bli der natten over.</verse><verse id="5">Men mennene i Gibea overfalt meg. De omringet om natten huset jeg var i. Meg tenkte de å slå i hjel, og min medhustru krenket de, så hun døde.</verse><verse id="6">Da tok jeg min medhustru, skar henne i stykker og sendte stykkene omkring i hele Israels land og rike. For de hadde gjort en udåd og en ond gjerning i Israel.</verse><verse id="7">Nå er dere samlet her, alle Israels barn. Si nå deres mening og gi råd!</verse><verse id="8">Da reiste hele folket seg som én mann og sa: Ingen av oss vil dra bort til sitt telt, og ingen av oss vil reise hjem til sitt hus.</verse><verse id="9">Og slik vil vi gjøre med Gibea: Under loddet med det*!</verse><verse id="10">Nå vil vi ta ut ti mann for hvert hundre av alle Israels stammer, og hundre for hvert tusen, og tusen for hvert ti tusen. De skal hente forsyninger til folkene. Så kan de andre, når de kommer til Gibea i Benjamin, gi folket der igjen for den onde gjerning de har gjort i Israel.</verse><verse id="11">Så samlet alle Israels menn seg og dro mot byen, alle som én mann.</verse><verse id="12">Og Israels stammer sendte ut menn til alle Benjamins ætter og sa: Hva er dette for en ugjerning som er gjort hos dere?</verse><verse id="13">Overgi nå til oss disse fordervede mennene i Gibea, så vi kan slå dem i hjel og utrydde det onde av Israel! Men Benjamin ville ikke høre på brødrene sine, Israels barn.</verse><verse id="14">Og Benjamins barn kom sammen til Gibea fra alle sine byer for å dra i krig mot Israels barn.</verse><verse id="15">Samme dag ble Benjamins barn fra byene mønstret. Det var tjueseks tusen mann som kunne dra sverd. I denne mønstringen var Gibeas innbyggere, sju hundre utvalgte menn, ikke medregnet.</verse><verse id="16">Blant alle disse folkene var det sju hundre utvalgte menn som var keivhendte. Hver og en av dem rammet på et hår når han slynget med stein, og feilte ikke.</verse><verse id="17">Og da Israels menn - Benjamin fraregnet - ble mønstret, utgjorde de fire hundre tusen mann som kunne dra sverd, hver av dem var en krigsmann.</verse><verse id="18">Israelittene gjorde seg ferdige og dro opp til Betel. Der spurte de Gud. Israels barn sa: Hvem av oss skal først dra opp og kjempe mot Benjamins barn? Og Herren sa: Juda først.</verse><verse id="19">Så brøt Israels barn opp om morgenen og slo leir midt imot Gibea.</verse><verse id="20">Israels menn gikk fram til kamp mot Benjamin, og Israels menn stilte seg i fylking mot dem bort imot Gibea.</verse><verse id="21">Da dro Benjamins barn ut av Gibea og slo den dagen tjueto tusen mann av Israel til jorden.</verse><verse id="22">Men folket, Israels menn, tok mot til seg og stilte seg igjen i fylking på samme sted hvor de hadde stilt seg opp den første dagen.</verse><verse id="23">Israels barn dro opp og gråt for Herrens åsyn til om kvelden. De spurte Herren og sa: Skal jeg igjen gå fram til strid mot min bror Benjamins barn? Og Herren sa: Dra opp mot ham!</verse><verse id="24">Så gikk da Israels barn fram til strid mot Benjamins barn den andre dagen.</verse><verse id="25">Og Benjamin dro ut mot dem fra Gibea den andre dagen og slo igjen atten tusen mann av Israels barn til jorden. Alle disse kunne dra sverd.</verse><verse id="26">Da dro alle Israels barn, hele folket, opp til Betel. Der satt de og gråt for Herrens åsyn og fastet denne dagen til om kvelden. De ofret brennoffer og fredsoffer for Herrens åsyn.</verse><verse id="27">Og Israels barn spurte Herren - for på den tiden sto Guds paktsark der,</verse><verse id="28">og Pinehas, sønn av Eleasar og sønnesønn av Aron, gjorde på den tiden tjeneste for hans åsyn. - De sa: Skal jeg enda en gang dra ut til strid mot min bror Benjamins barn, eller skal jeg la det være? Og Herren sa: Dra opp! For i morgen vil jeg gi ham i din hånd.</verse><verse id="29">Da la israelittene folk i bakhold rundt omkring Gibea.</verse><verse id="30">Og Israels barn dro opp mot Benjamins barn den tredje dagen og stilte seg opp bort imot Gibea, slik de før hadde gjort.</verse><verse id="31">Da dro Benjamins barn ut mot folket og ble dratt bort fra byen. Likesom de forrige gangene felte de til å begynne med noen av israelittene, på landeveiene som fører oppover, en til Betel og en over marken til Gibea. Det var omkring tretti mann av Israel de slo i hjel.</verse><verse id="32">Og Benjamins barn sa: De taper for oss, nå som før. Men Israels barn sa: La oss flykte og dra dem bort fra byen, ut på landeveiene!</verse><verse id="33">Så brøt alle Israels menn opp fra det stedet hvor de hadde stått, og stilte seg opp i Ba’al-Tamar, mens Israels bakhold brøt fram fra sitt sted, fra Geba-sletten.</verse><verse id="34">Ti tusen utvalgte menn av hele Israel kom like foran Gibea, og striden ble hard. Men Benjamins barn visste ikke at ulykken var like innpå dem.</verse><verse id="35">Herren lot Benjamin tape for Israel, og Israels barn felte den dagen tjuefem tusen ett hundre mann av Benjamin, alle disse kunne dra sverd.</verse><verse id="36">Benjamins barn tenkte først at Israels menn var slått, for de trakk seg tilbake for Benjamin. De satte sin lit til bakholdet de hadde lagt mot Gibea.</verse><verse id="37">Men nå brøt bakholdet hastig opp og falt inn i Gibea. De dro fram og slo hele byen med sverdets egg.</verse><verse id="38">Det var gjort den avtalen mellom Israels menn og bakholdet at disse skulle la en tett røk stige opp fra byen.</verse><verse id="39">Så vendte da Israels menn seg om i striden - Benjamin hadde fra først av felt noen av Israels menn, omkring tretti mann, og sa derfor: Sannelig, de taper for oss, likesom i det første slaget!</verse><verse id="40">Og da røken begynte å stige opp fra byen som en svær støtte, hadde Benjamin vendt seg om og sett at hele byen sto i lys lue som slo opp mot himmelen.</verse><verse id="41">Da nå Israels menn vendte seg om, ble Benjamins menn forferdet, for de så at ulykken var like innpå dem.</verse><verse id="42">De snudde og flyktet for Israels menn og tok veien til ørkenen. Men striden fulgte dem i hælene, og de som kom ut fra byene, kom midt iblant dem og slo dem ned.</verse><verse id="43">De omringet Benjamin, forfulgte ham og trådte ham ned hvor han hvilte, til de var like øst for Gibea.</verse><verse id="44">Og det falt av Benjamin atten tusen mann, alle djerve stridsmenn.</verse><verse id="45">Så snudde de og flyktet til ørkenen bort imot Rimmons klippe. Av dem som var igjen, felte Israel enda fem tusen mann på landeveien. Så forfulgte de dem til Gideom og slo to tusen mann av dem.</verse><verse id="46">De som falt av Benjamin den dagen, var i alt tjuefem tusen mann som kunne dra sverd, alle sammen djerve stridsmenn.</verse><verse id="47">Men seks hundre mann snudde og flyktet ut i ørkenen, til Rimmons klippe. De ble på Rimmons klippe i fire måneder.</verse><verse id="48">Men Israels menn vendte tilbake til Benjamins barn og slo dem med sverdets egg, både byen med sine folk og feet og alt som fantes der, og alle byene satte de ild på.</verse></chapter><chapter id="21"><verse id="1">I Mispa hadde Israels menn sverget: Ingen av oss skal gi sin datter til kone for en mann i Benjamin.</verse><verse id="2">Men da folket kom til Betel, satt de der for Guds åsyn til om kvelden, og de løftet sin røst og gråt bittert.</verse><verse id="3">De sa: Herre, Israels Gud, hvorfor har dette hendt i Israel at det i dag må savnes en hel stamme av Israel?</verse><verse id="4">Dagen etter sto folket tidlig opp og bygde et alter der og ofret brennoffer og fredsoffer.</verse><verse id="5">Og Israels barn sa: Hvem var det blant alle Israels stammer som ikke kom opp til Herren sammen med menigheten? For de hadde sverget en dyr ed at den som ikke kom opp til Herren i Mispa, han skulle dø.</verse><verse id="6">Det gjorde Israels barn ondt for Benjamin, deres bror, og de sa: I dag er det hogd bort en stamme av Israel.</verse><verse id="7">Hva skal vi gjøre for dem som er igjen, så de kan få seg koner, siden vi har sverget ved Herren at vi ikke vil gi dem noen av våre døtre til ekte?</verse><verse id="8">Så sa de: Var det noen blant Israels ætter som ikke kom opp til Herren i Mispa? Det viste seg at ingen fra Jabes i Gilead var kommet til møtet i leiren.</verse><verse id="9">For da folket ble mønstret, viste det seg at ingen av innbyggerne i Jabes i Gilead var der.</verse><verse id="10">Da sendte forsamlingen tolv tusen mann av krigsfolket dit og bød dem: Dra av sted og slå innbyggerne i Jabes i Gilead med sverdets egg, også kvinner og barn!</verse><verse id="11">Slik skal dere gjøre: Alt mannkjønn og hver kvinne som har hatt samleie med noen mann, skal dere slå med bann.</verse><verse id="12">Da fant de blant innbyggerne i Jabes i Gilead fire hundre jomfruer som ikke hadde vært nær noen mann og hatt samleie med ham. Dem tok de med seg til leiren i Sjilo i Kana’ans land.</verse><verse id="13">Og hele menigheten sendte bud til Benjamins barn, som var på Rimmons klippe, og lovte dem fred.</verse><verse id="14">Da vendte Benjamin med én gang tilbake. De ga dem de kvinnene fra Jabes i Gilead som de hadde latt bli i live, men det ble ikke nok for dem.</verse><verse id="15">Det gjorde folket ondt for Benjamin, for Herren hadde gjort et skår i Israels stammer.</verse><verse id="16">Og menighetens eldste sa: Hva skal vi gjøre for dem som ennå er tilbake, så de kan få seg koner, siden alle kvinner i Benjamin er utryddet?</verse><verse id="17">Og de sa: Benjamins arvedel skal høre de overlevende til, så ikke en hel stamme i Israel skal utslettes.</verse><verse id="18">Men vi kan ikke gi dem noen av våre døtre til ekte. For Israels barn har sverget: Forbannet være den som gir sin datter til kone for en mann av Benjamin.</verse><verse id="19">Så sa de: År for år holdes det jo en høytid for Herren i Sjilo, som ligger nord for Betel, øst for allfarveien som fører fra Betel opp til Sikem, og sør for Lebona.</verse><verse id="20">Og de sa til Benjamins barn: Gå og legg dere på lur i vingårdene.</verse><verse id="21">Pass på når dere ser Sjilos døtre gå ut til dans, da skal dere springe fram fra vingårdene og røve dere hver sin kone blant Sjilos døtre og så dra hjem til Benjamins land.</verse><verse id="22">Og når deres fedre eller brødre kommer og vil gå i rette med oss, da skal vi si til dem: Unn oss dem! For vi har ikke alle fått oss koner i krigen, og dere har jo ikke selv gitt dem pikene. Da ville dere nå være skyldige.</verse><verse id="23">Og Benjamins barn gjorde slik og tok seg hver sin kone, så mange som de var, blant de dansende kvinnene som de røvet. De dro av sted og vendte tilbake til sin arvedel og bygde opp igjen byene og ble boende der.</verse><verse id="24">På samme tid reiste Israels barn også derfra, hver til sin stamme og til sin ætt. De dro bort derfra, hver til sin arvedel.</verse><verse id="25">I de dager var det ingen konge i Israel. Hver mann gjorde det som var rett i hans egne øyne.</verse></chapter></book><book id="8" name="Rut" shortname="rut"><chapter id="1"><verse id="1">I de dager da dommerne styrte, ble det en gang hungersnød i landet. Da dro en mann med sin kone og sine to sønner av sted fra Betlehem i Juda for å slå seg til for en tid i Moabs land.</verse><verse id="2">Mannen hette Elimelek, hans kone No’omi og hans to sønner Mahlon og Kiljon. De var efratitter* - fra Betlehem i Juda. De kom nå til Moabs land og ble der.</verse><verse id="3">Så døde Elimelek, No’omis mann, og hun satt igjen med sine to sønner.</verse><verse id="4">De tok seg moabittiske koner. Den ene hette Orpa og den andre Rut. De ble boende der i om lag ti år.</verse><verse id="5">Da døde også begge sønnene, Mahlon og Kiljon. Og kvinnen satt alene igjen etter sine to sønner og sin mann.</verse><verse id="6">Da brøt hun opp med svigerdøtrene sine og vendte tilbake fra Moabs land. For hun hadde hørt i Moabs land at Herren hadde sett til folket sitt og gitt dem brød.</verse><verse id="7">Hun dro bort fra det stedet hvor hun hadde bodd, og begge svigerdøtrene var med henne. Mens de nå gikk fram etter veien for å vende tilbake til Juda land,</verse><verse id="8">sa No’omi til sine to svigerdøtre: Vend nå om og gå hjem igjen, hver til sin mors hus. Måtte Herren vise godhet mot dere, som dere har gjort mot de døde og mot meg!</verse><verse id="9">Herren gi at dere må finne et hjem, hver i sin manns hus! Og hun kysset dem. Men de brast i gråt</verse><verse id="10">og sa til henne: Nei, vi vil følge deg tilbake til ditt folk.</verse><verse id="11">Da sa No’omi: Vend tilbake, mine døtre! Hvorfor vil dere gå med meg? Har jeg da ennå sønner i mitt liv som dere kunne få til menn?</verse><verse id="12">Snu om og dra hjem igjen, mine døtre! Jeg er jo for gammel til å bli gift. Og om jeg tenkte: Jeg har ennå håp! - ja, om jeg allerede i natt fikk en mann og så fødte sønner,</verse><verse id="13">skulle dere derfor vente til de ble voksne? Skulle dere stenge dere inne og ikke få dere menn? Nei, mine døtre! Det er mye bitrere for meg enn for dere, ettersom Herrens hånd har rammet meg så hardt.</verse><verse id="14">Da brast de igjen i gråt. Og Orpa kysset sin svigermor og sa henne farvel. Men Rut klynget seg til henne.</verse><verse id="15">Da sa hun: Du ser din svigerinne er vendt tilbake til folket sitt og til sin gud. Vend nå du òg tilbake og følg din svigerinne!</verse><verse id="16">Men Rut sa: Prøv ikke å overtale meg til å forlate deg og vende tilbake! For dit du går, vil jeg gå, og hvor du blir, der vil jeg bli. Ditt folk er mitt folk, og din Gud er min Gud.</verse><verse id="17">Hvor du dør, vil jeg dø, og der vil jeg begraves. Måtte Herren la det gå meg ille både nå og senere om noe annet enn døden skulle skille meg fra deg.</verse><verse id="18">Da No’omi så at hun var fast i sitt forsett om å gå med henne, holdt hun opp med å tale til henne om det.</verse><verse id="19">Så gikk de begge videre til de kom til Betlehem. Og da de kom til Betlehem, kom hele byen i bevegelse for deres skyld. Kvinnene sa: Er dette No’omi?</verse><verse id="20">Da sa hun til dem: Kall meg ikke No’omi*, kall meg Mara**! For Den Allmektige har gjort det meget bittert for meg.</verse><verse id="21">Med fulle hender dro jeg bort, men med tomme hender har Herren latt meg vende tilbake. Hvorfor kaller dere meg No’omi*, når Herren har ydmyket meg, og Den Allmektige har latt det gå meg ille?</verse><verse id="22">Så kom da No’omi tilbake med svigerdatteren sin, moabittkvinnen Rut - hun var vendt tilbake fra Moabs land, og de kom til Betlehem i begynnelsen av bygghøsten.</verse></chapter><chapter id="2"><verse id="1">No’omi hadde en frende på sin manns side, en mektig mann av Elimeleks slekt, som hette Boas.</verse><verse id="2">En dag sa Rut, moabittkvinnen, til No’omi: Kjære, la meg få gå ut på åkeren og sanke aks etter en jeg finner nåde hos! Hun svarte: Gå du, min datter!</verse><verse id="3">Så gikk hun av sted, og hun kom og sanket aks på åkeren etter høstfolkene. Nå traff det seg slik at den åkeren hun sanket på, tilhørte Boas, som var av Elimeleks slekt.</verse><verse id="4">Da kom Boas nettopp fra Betlehem, og han sa til høstfolkene: Herren være med dere! De svarte: Herren velsigne deg!</verse><verse id="5">Og Boas sa til den av tjenerne som var satt over høstfolkene: Hvem tilhører denne piken?</verse><verse id="6">Tjeneren som var satt over høstfolkene, svarte: Det er den unge moabittkvinnen som har fulgt No’omi tilbake fra Moabs land.</verse><verse id="7">Hun sa: La meg få sanke aks mellom kornbåndene etter høstfolkene! Så kom hun og har stått her fra i morges like til nå. Hun har bare sittet en liten stund i huset.</verse><verse id="8">Da sa Boas til Rut: Hør, min datter! Gå ikke bort og sank aks på noen annen åker og gå heller ikke herfra, men hold deg til mine piker her!</verse><verse id="9">Se etter hvor høstfolkene arbeider på åkeren, og gå etter dem! Jeg har befalt tjenerne at de ikke skal røre deg. Blir du tørst, så gå bort til krukkene og drikk av det som tjenerne øser opp!</verse><verse id="10">Da falt hun på sitt ansikt og bøyde seg til jorden og sa til ham: Hvorfor har jeg funnet nåde for dine øyne, så du tar deg av meg, enda jeg er en fremmed?</verse><verse id="11">Boas svarte henne: Det er blitt fortalt meg alt hva du har gjort mot din svigermor etter din manns død, hvordan du forlot din far og din mor og ditt fedreland og dro til et folk som du før ikke kjente.</verse><verse id="12">Må Herren gjengjelde deg hva du har gjort! Gi du må få full lønn av Herren, Israels Gud, når du nå er kommet for å søke ly under hans vinger!</verse><verse id="13">Hun sa: La meg finne nåde for dine øyne, min herre! Du har trøstet meg og talt vennlig til din tjenestepike, enda jeg ikke engang er som en av de kvinner som er i din tjeneste.</verse><verse id="14">Da tiden var kommet til å holde måltid, sa Boas til henne: Kom hit og et av brødet og dypp stykket ditt i vinedikken! Så satte hun seg ved siden av høstfolkene. Han rakte henne ristet korn, og hun spiste og ble mett, og enda hadde hun til overs.</verse><verse id="15">Deretter sto hun opp for å sanke. Og Boas bød sine tjenere og sa: Også mellom kornbåndene kan hun sanke. Dere skal ikke gjøre henne fortred.</verse><verse id="16">Dere skal også trekke aks ut av kornbåndene til henne og la dem ligge så hun kan sanke dem opp. Og dere skal ikke skjenne på henne.</verse><verse id="17">Så sanket hun aks på åkeren helt til kvelden. Da hun banket ut det hun hadde sanket, var det omkring en efa bygg.</verse><verse id="18">Hun tok det og gikk til byen, og hennes svigermor fikk se det hun hadde sanket. Så tok hun fram det hun hadde til overs etter at hun hadde spist seg mett, og ga henne det.</verse><verse id="19">Da sa hennes svigermor til henne: Hvor har du sanket i dag, og hvor har du arbeidet? Velsignet være han som tok seg av deg! - Og hun fortalte svigermoren sin hvem hun hadde arbeidet hos, og sa: Den mannen jeg har arbeidet hos i dag, heter Boas.</verse><verse id="20">Da sa No’omi til svigerdatteren sin: Velsignet være han av Herren, som ikke har tatt sin miskunnhet bort verken fra de levende eller fra de døde! Og No’omi sa til henne: Den mannen er en nær slektning av oss, han er en av våre løsere*.</verse><verse id="21">Da sa Rut, moabittkvinnen: Han sa også til meg: Hold deg til folkene mine til de er ferdige med hele min høst.</verse><verse id="22">Og No’omi sa til Rut, sin svigerdatter: Det er godt, min datter, at du går ut med hans piker, så du ikke skal komme til å lide noe ondt på en annen manns åker.</verse><verse id="23">Så holdt hun seg til Boas’ piker og sanket aks til både bygghøsten og hvetehøsten var slutt. Men hun bodde hos sin svigermor.</verse></chapter><chapter id="3"><verse id="1">No’omi, hennes svigermor, sa til henne: Min datter, skulle jeg ikke prøve å skaffe deg et hjem, så du kan ha det godt?</verse><verse id="2">Hør nå: Boas er jo slektningen vår, og det er hans piker du har vært sammen med. I natt kaster han sitt bygg på treskeplassen.</verse><verse id="3">Nå skal du vaske deg og salve deg og kle deg og gå ned til treskeplassen. Men gi deg ikke til kjenne for mannen før han er ferdig med å ete og drikke!</verse><verse id="4">Når han så legger seg, skal du merke deg stedet hvor han legger seg. Gå så dit bort og slå opp teppet ved føttene hans og legg deg der. Så vil han selv si til deg hva du skal gjøre.</verse><verse id="5">Hun svarte: Jeg skal gjøre alt det du sier.</verse><verse id="6">Så gikk hun ned til treskeplassen og gjorde slik som svigermoren hadde pålagt henne.</verse><verse id="7">Da Boas hadde ett og drukket og var blitt vel til mote, gikk han og la seg ved kanten av kornhaugen. Da kom hun stille og slo opp teppet ved føttene hans og la seg der.</verse><verse id="8">Midt på natten ble mannen oppskremt. Han bøyde seg fram og fikk se at det lå en kvinne ved føttene hans.</verse><verse id="9">Han sa: Hvem er du? Hun svarte: Jeg er Rut, din tjenestepike. Bre teppet ditt ut over din tjenestepike, for du er løser.</verse><verse id="10">Da sa han: Velsignet være du av Herren, min datter! Du har nå lagt enda større kjærlighet for dagen enn før, siden du ikke har gått etter de unge mennene, verken de fattige eller de rike.</verse><verse id="11">Så vær nå ikke redd, min datter! Alt det du sier, vil jeg gjøre for deg. For alle som bor i byen, vet at du er en god kvinne.</verse><verse id="12">Det er sant som du sier: Jeg er virkelig løser. Men det er en annen løser som er nærmere enn jeg.</verse><verse id="13">Bli nå her natten over! Vil han da i morgen løse deg, så la ham det! Men har han ikke lyst til å løse deg, så løser jeg deg, så sant Herren lever! Bli liggende til i morgen tidlig!</verse><verse id="14">Så ble hun liggende ved føttene hans til om morgenen. Da sto hun opp, før folk ennå kunne kjenne hverandre. For han sa: Det må ikke bli kjent at kvinnen kom hit til treskeplassen.</verse><verse id="15">Så sa han: Kom hit med den kåpen du har på, og hold i den! Og hun holdt i den, og han målte opp seks mål bygg og la det på ryggen hennes, og han gikk inn til byen.</verse><verse id="16">Da hun kom til sin svigermor, spurte hun: Hvordan er det gått deg, min datter? Og hun fortalte henne alt det mannen hadde gjort mot henne.</verse><verse id="17">Og hun sa: Disse seks mål bygg ga han meg, for han sa: Du må ikke komme tomhendt hjem til din svigermor.</verse><verse id="18">Men hun sa: Hold deg nå i ro, min datter, til du får vite hvordan saken faller ut! For den mannen hviler ikke før han får saken avgjort, og det allerede i dag.</verse></chapter><chapter id="4"><verse id="1">Men Boas var gått opp til byporten og hadde satt seg der. Da kom løseren som Boas hadde talt om, nettopp forbi. Og Boas sa: Kom hit og sett deg her, min venn! Og han kom og satte seg.</verse><verse id="2">Så kalte han til seg ti menn av byens eldste og sa: Sett dere her! Og de satte seg.</verse><verse id="3">Deretter sa han til løseren: Den åkeren som tilhørte vår bror Elimelek, har No’omi solgt, hun som er kommet tilbake fra Moabs land.</verse><verse id="4">Jeg tenkte jeg ville la dette komme til din kunnskap og si: Kjøp den i nærvær av dem som sitter her og mitt folks eldste! Vil du innløse den, så gjør det. Men hvis ikke, så si meg det, så jeg kan vite det! For det er ingen til å innløse den uten du, og etter deg jeg selv. Han svarte: Jeg vil innløse den.</verse><verse id="5">Da sa Boas: Når du kjøper åkeren av No’omi, kjøper du den også av moabittkvinnen Rut, den avdødes kone, for å oppreise den avdødes navn på hans arvedel.</verse><verse id="6">Løseren svarte: Jeg kan ikke innløse den for meg, for da ville jeg ødelegge min egen arvedel. Innløs du for deg det jeg skulle løse, for jeg kan ikke innløse det.</verse><verse id="7">I gamle dager var det skikk i Israel ved innløsning og bytte at den ene parten til stadfestelse av saken dro skoen av og ga den til den andre. Dette gjaldt som en bekreftelse i Israel.</verse><verse id="8">Derfor sa løseren til Boas: Kjøp du det! Og med det samme dro han sin sko av.</verse><verse id="9">Da sa Boas til de eldste og hele folket: Dere er i dag vitner på at jeg har kjøpt av No’omi alt det som tilhørte Elimelek, og alt som tilhørte Kiljon og Mahlon.</verse><verse id="10">Også moabittkvinnen Rut, Mahlons enke, har jeg vunnet meg til kone for å oppreise den avdødes navn på hans arvedel, så den avdødes navn ikke skal bli utryddet blant hans brødre og i hans hjemsteds port. Det er dere vitner på i dag.</verse><verse id="11">Og alt folket som var i porten, og de eldste sa: Ja, det er vi vitner på. Herren la den kvinnen som nå drar inn i ditt hus, bli som Rakel og Lea, de to som bygde Israels hus. Måtte du bli en mektig mann i Efrata og få et kjent navn i Betlehem!</verse><verse id="12">Måtte ditt hus bli som Peres’* hus - han som Tamar fødte Juda - ved de etterkommere som Herren vil gi deg med denne unge kvinnen!</verse><verse id="13">Så tok Boas Rut hjem til seg, og hun ble hans kone. Han gikk inn til henne, og Herren lot henne bli med barn. Hun fødte en sønn.</verse><verse id="14">Da sa kvinnene til No’omi: Lovet være Herren, som ikke lot deg mangle en løser i dag. Må han få et kjent navn i Israel.</verse><verse id="15">Han skal bli din sjels trøster og din alderdoms forsørger. For din svigerdatter, som har deg kjær, har født ham, hun som er mer for deg enn sju sønner.</verse><verse id="16">Og No’omi tok barnet på fanget, og hun ble hans fostermor.</verse><verse id="17">Grannekonene ga ham navn og sa: No’omi har fått en sønn! De kalte ham Obed. Han ble far til Isai, Davids far.</verse><verse id="18">Dette er Peres’ etterkommere: Peres fikk sønnen Hesron,</verse><verse id="19">og Hesron fikk sønnen Ram, og Ram fikk sønnen Amminadab,</verse><verse id="20">og Amminadab fikk sønnen Nahson, og Nahson fikk sønnen Salmon,</verse><verse id="21">og Salmon fikk sønnen Boas, og Boas fikk sønnen Obed,</verse><verse id="22">og Obed fikk sønnen Isai, og Isai fikk sønnen David.</verse></chapter></book><book id="9" name="1 Samuel" shortname="1sa"><chapter id="1"><verse id="1">Det var en mann fra Ramata’im-Sofim i Efra’im-fjellene. Han hette Elkana og var sønn av Jeroham, sønn av Elihu, sønn av Tohu, sønn av Suf, en efra’imitt.</verse><verse id="2">Elkana hadde to koner, den ene hette Hanna og den andre Peninna. Peninna hadde barn, men Hanna hadde ikke.</verse><verse id="3">Denne mannen dro år etter år opp fra sin by for å tilbe og ofre til Herren, hærskarenes Gud, i Sjilo. Der var Elis to sønner, Hofni og Pinehas, prester for Herren.</verse><verse id="4">Når dagen kom da Elkana bar fram sitt offer, ga han sin kone Peninna og alle hennes sønner og hennes døtre hver sitt stykke av offerkjøttet.</verse><verse id="5">Men Hanna ga han et dobbelt stykke. For han elsket Hanna, enda Herren hadde lukket hennes morsliv.</verse><verse id="6">Hennes rivalinne krenket og plaget henne for å egge henne til vrede, fordi Herren hadde lukket hennes morsliv.</verse><verse id="7">Slik gjorde han år etter år, så ofte som hun dro opp til Herrens hus. Og slik krenket Peninna henne, og Hanna gråt og ville ikke spise.</verse><verse id="8">Da sa Elkana, hennes mann, til henne: Hanna, hvorfor gråter du, og hvorfor spiser du ikke? Hvorfor er du så sorgfull? Er ikke jeg mer for deg enn ti sønner?</verse><verse id="9">En gang hadde de spist og drukket* i Sjilo. Eli, presten, satt på stolen sin ved dørposten til Herrens tempel. Da sto Hanna opp,</verse><verse id="10">og i sin hjertesorg ba hun til Herren og gråt sårt.</verse><verse id="11">Og hun gjorde et løfte og sa: Herre, hærskarenes Gud! Dersom du vil se til din tjenestekvinne i hennes nød og komme meg i hu, og ikke glemme din tjenestekvinne, men la din tjenestekvinne få en sønn, så vil jeg gi ham til Herren for hele hans levetid, og det skal ikke komme rakekniv* på hodet hans.</verse><verse id="12">Slik ba hun lenge for Herrens åsyn, og Eli la merke til munnen hennes.</verse><verse id="13">For det var i sitt hjerte Hanna ba. Hun rørte bare leppene, men stemmen hørtes ikke. Derfor tenkte Eli at hun var drukken.</verse><verse id="14">Og han sa til henne: Hvor lenge vil du te deg som drukken? Se til å bli ferdig med vinen din!</verse><verse id="15">Da svarte Hanna og sa: Nei, herre! Jeg er en kvinne som bærer på en tung sorg i hjertet. Vin og sterk drikk har jeg ikke drukket, men jeg utøste min sjel for Herrens åsyn.</verse><verse id="16">Tenk ikke at din tjenestekvinne er en fordervet kvinne! For jeg har hele tiden talt ut av min store sorg og smerte.</verse><verse id="17">Da svarte Eli og sa: Gå bort i fred! Israels Gud skal gi deg det du har bedt ham om.</verse><verse id="18">Hun sa: La din tjenestekvinne finne nåde for dine øyne! Så gikk kvinnen sin vei. Hun fikk seg mat, og så ikke mer så sorgfull ut.</verse><verse id="19">Morgenen etter sto de tidlig opp og tilba for Herrens åsyn. Så vendte de tilbake og kom hjem igjen til Rama. Og Elkana holdt seg til Hanna, sin hustru, og Herren kom henne i hu.</verse><verse id="20">Innen året var omme, ble Hanna med barn og fødte en sønn. Hun kalte ham Samuel*, for jeg har bedt Herren om ham, sa hun.</verse><verse id="21">Da så mannen, Elkana, dro opp igjen med hele sitt husfolk for å ofre det årlige offeret og sitt løfteoffer til Herren,</verse><verse id="22">da dro Hanna ikke med opp. Hun sa til mannen sin: Jeg vil vente til gutten er avvent. Da vil jeg ta ham med meg, så han kan stilles fram for Herrens åsyn og bli der for alltid.</verse><verse id="23">Elkana, hennes mann, sa til henne: Gjør som du synes best. Bli hjemme til du har avvent ham. Måtte bare Herren oppfylle sitt ord! - Så ble kvinnen hjemme og ga gutten bryst til han var avvent.</verse><verse id="24">Så snart hun hadde avvent ham, reiste hun opp med ham og hadde med seg tre okser og en efa mel og en skinnsekk med vin. Og hun bar ham inn i Herrens hus i Sjilo - han var bare en ganske liten gutt.</verse><verse id="25">Så slaktet de oksen og førte gutten inn til Eli.</verse><verse id="26">Og hun sa: Hør meg, herre! Så sant du lever, herre, jeg er den kvinnen som sto her hos deg og ba til Herren.</verse><verse id="27">Denne gutten var det jeg ba om, og Herren har gitt meg det jeg ba ham om.</verse><verse id="28">Nå gir jeg ham tilbake til Herren for hele hans levetid. Det var for Herrens skyld jeg ba om ham. Og de tilba Herren der.</verse></chapter><chapter id="2"><verse id="1">Og Hanna ba og sa: Mitt hjerte fryder seg i Herren! Høyt er mitt horn* i Herren, vidt opplatt er min munn mot mine fiender, for jeg gleder meg over din frelse.</verse><verse id="2">Ingen er hellig som Herren. For det er ingen uten deg, det er ingen klippe* som vår Gud.</verse><verse id="3">Tal ikke så mange høye ord! La ikke frekke ord gå ut av deres munn! For en allvitende Gud er Herren, og han prøver alle gjerninger.</verse><verse id="4">Kjempenes bue blir brutt, og de som snubler, binder om seg med kraft.</verse><verse id="5">De mette lar seg leie for brød, og de hungrige hører opp å hungre. Hun som var ufruktbar, føder sju barn, mens den som er rik på sønner, visner bort.</verse><verse id="6">Herren tar liv og gir liv, han fører ned i dødsriket og fører opp derfra.</verse><verse id="7">Herren gjør fattig og han gjør rik. Han nedtrykker og han opphøyer.</verse><verse id="8">Han reiser den ringe av støvet. Han løfter den fattige opp av smusset for å sette ham hos fyrster og gi ham et ærefullt sete. Jordens støtter hører Herren til, på dem har han bygd jorderike.</verse><verse id="9">Han verner sine frommes føtter, men ugudelige går til grunne i mørket. For ikke ved kraft er mannen sterk.</verse><verse id="10">Hver den som strider mot Herren, skal bli forferdet, han lar det tordne i himmelen over ham. Herren dømmer jordens ender. Han vil gi sin konge styrke og opphøye sin salvedes horn.</verse><verse id="11">Så dro Elkana hjem igjen til Rama, men gutten tjente Herren under presten Elis tilsyn.</verse><verse id="12">Men Elis sønner var fordervede menn, de kjente ikke Herren.</verse><verse id="13">Slik brukte de å gå fram mot folket: Når noen kom med et offer, og kjøttet ble kokt, da kom prestens tjener og hadde en tretindet gaffel i hånden.</verse><verse id="14">Den stakk han ned i kjelen eller i gryten eller i pannen eller i krukken, og alt det som kom opp med gaffelen, tok presten til seg. Slik gjorde de med alle israelitter som kom til Sjilo.</verse><verse id="15">Enda før de hadde brent fettet, kom prestens tjener og sa til mannen som ofret: Kom hit med kjøtt til å steke for presten! Han tar ikke imot kokt kjøtt fra deg, bare rått.</verse><verse id="16">Så sa mannen til ham: Først må fettet brennes, siden kan du ta for deg etter som du har lyst til. Da svarte han: Nei, nå straks skal du gi meg det, ellers tar jeg det med makt.</verse><verse id="17">Den synd som de unge mennene gjorde, var meget stor for Herrens åsyn, for de hånte Herrens offer.</verse><verse id="18">Men Samuel tjente for Herrens åsyn - en ung gutt kledd i en efod* av lin.</verse><verse id="19">Hans mor laget hvert år en liten ytterkappe til ham. Den hadde hun med til ham, når hun dro opp med sin mann for å bære fram det årlige offeret.</verse><verse id="20">Og Eli velsignet Elkana og hans hustru og sa: Herren gi deg barn igjen med denne kvinnen istedenfor ham som hun ba om for Herren! Så dro de hjem igjen.</verse><verse id="21">Og Herren så til Hanna. Hun ble med barn og fødte tre sønner og to døtre. Men gutten Samuel vokste opp hos Herren.</verse><verse id="22">Eli var nå meget gammel, og når han hørte om alt det sønnene hans gjorde mot hele Israel, og at de lå med kvinnene som gjorde tjeneste ved inngangen til sammenkomstens telt,</verse><verse id="23">sa han til dem: Hvorfor gjør dere slikt? Jeg hører av hele folket her hvor ondt dere farer fram.</verse><verse id="24">Nei, mine sønner! Det er ikke noe godt rykte jeg hører om dere. Dere forfører Herrens folk.</verse><verse id="25">Når en mann synder mot en annen mann, skal Gud være voldgiftsmann. Men når en mann synder mot Herren, hvem skal da be for ham? - Men de hørte ikke på det deres far sa, for det var Herrens vilje å la dem dø.</verse><verse id="26">Men gutten Samuel gikk fram i alder og i yndest både hos Herren og hos mennesker.</verse><verse id="27">Det kom en Guds mann til Eli og sa til ham: Så sier Herren: Har jeg ikke åpenbart meg for din fars hus, da de var i Egypt og måtte tjene faraos hus?</verse><verse id="28">Jeg valgte ham blant alle Israels stammer til prest for meg, til å ofre på mitt alter, brenne røkelse og bære efod for mitt åsyn. Jeg ga din fars hus alle Israels barns ildoffer.</verse><verse id="29">Hvorfor tråkker dere da mitt slaktoffer og mitt matoffer under føttene, de offer som jeg har påbudt i min bolig? Du ærer sønnene dine mer enn meg, så dere feter dere med det beste av hver offergave som mitt folk Israel bærer fram.</verse><verse id="30">Derfor lyder ordet fra Herren, Israels Gud: Vel har jeg sagt: Ditt hus og din fars hus skal ferdes for mitt åsyn til evig tid. Men nå lyder Herrens ord: Det være langt fra meg! Den som ærer meg, vil jeg ære, og de som foraktet meg, skal bli til skamme.</verse><verse id="31">Se, dager skal komme da jeg hogger av din arm og din fars ætts arm, så ingen i din ætt skal bli gammel.</verse><verse id="32">Du skal se trengsel for Guds bolig tross alt det gode han gjør mot Israel. Og det skal aldri finnes noen gammel i ditt hus.</verse><verse id="33">Og den mann av din ætt som jeg ikke utrydder fra mitt alter, skal få dine øyne til å slokne og være til sorg for din sjel. Og alle som vokser opp i ditt hus, skal dø i sine manndomsår.</verse><verse id="34">Til tegn på dette skal du ha det som skal ramme begge sønnene dine, Hofni og Pinehas: De skal begge dø på én dag.</verse><verse id="35">Og jeg vil oppreise for meg en trofast prest. Han skal gjøre etter mitt hjerte og min vilje, og jeg vil bygge for ham et hus som blir stående. Han skal ferdes for min salvedes åsyn alle dager.</verse><verse id="36">Og hver den som er tilbake av ditt hus, skal komme og bøye seg for ham for å få en sølvskilling og et brød, og de skal si: Vær så snill, sett meg til et av presteembetene, så jeg kan få et stykke brød å ete!</verse></chapter><chapter id="3"><verse id="1">Gutten Samuel tjente Herren under Elis tilsyn. Herrens ord var dyrt i de dager, ingen syner brøt igjennom.</verse><verse id="2">Så var det en dag mens Eli lå i rommet sitt - øynene hans hadde begynt å bli sløve, så han ikke kunne se.</verse><verse id="3">Guds lampe var ennå ikke sloknet, og Samuel lå i Herrens helligdom, hvor Guds ark var.</verse><verse id="4">Da ropte Herren på Samuel. Og han sa: Ja, her er jeg.</verse><verse id="5">Han løp til Eli og sa: Her er jeg, du ropte jo på meg. Men Eli sa: Jeg ropte ikke. Gå og legg deg igjen! Og han gikk og la seg.</verse><verse id="6">Men Herren ropte enda en gang: Samuel! Og Samuel sto opp og gikk til Eli og sa: Her er jeg, du ropte jo på meg. Men han sa: Jeg ropte ikke, sønnen min. Gå og legg deg igjen!</verse><verse id="7">Samuel kjente ennå ikke Herren, for Herrens ord var ennå ikke åpenbart for ham.</verse><verse id="8">Da ropte Herren tredje gang: Samuel! Og han sto opp og gikk til Eli og sa: Her er jeg, du ropte jo på meg. Da skjønte Eli at det var Herren som ropte på gutten.</verse><verse id="9">Og Eli sa til Samuel: Gå og legg deg. Og blir det ropt på deg, så skal du si: Tal, Herre, din tjener hører! - Og Samuel gikk og la seg på plassen sin.</verse><verse id="10">Da kom Herren og stilte seg der og ropte nå som før: Samuel, Samuel! Og Samuel sa: Tal, din tjener hører!</verse><verse id="11">Da sa Herren til Samuel: Nå vil jeg gjøre noe i Israel som skal ringe for begge ørene på hver den som hører om det.</verse><verse id="12">Den dagen vil jeg la det komme over Eli, alt det jeg har talt om hans hus, fra først til sist.</verse><verse id="13">For jeg har kunngjort ham at jeg vil dømme hans hus for alltid for den misgjernings skyld som han kjente til. Hans sønner førte forbannelse over seg, men likevel irettesatte han dem ikke.</verse><verse id="14">Derfor har jeg sverget denne ed om Elis ætt: Aldri i evighet skal Eli-ættens misgjerninger kunne sones med slaktoffer eller med offergaver.</verse><verse id="15">Samuel ble liggende til om morgenen. Da åpnet han døren til Herrens hus. Men han våget ikke å fortelle synet til Eli.</verse><verse id="16">Da ropte Eli til Samuel og sa: Samuel, min sønn! Og han svarte: Ja, her er jeg.</verse><verse id="17">Han sa: Hva var det han sa til deg? Kjære, skjul det ikke for meg! Gud la det gå deg ille både nå og siden om du skjuler for meg noe av det han sa til deg!</verse><verse id="18">Så fortalte Samuel ham alt sammen og skjulte ikke noe for ham. Da sa han: Han er Herren. Han må gjøre det som er godt i hans øyne!</verse><verse id="19">Samuel vokste opp. Og Herren var med ham og lot ikke noen av sine ord falle til jorden.</verse><verse id="20">Da skjønte hele Israel fra Dan til Be’er-Sjeba at Samuel var betrodd å være profet for Herren.</verse><verse id="21">Og Herren ble ved å la seg se i Sjilo, for Herren åpenbarte seg for Samuel i Sjilo ved Herrens ord.</verse></chapter><chapter id="4"><verse id="1">Samuels ord kom til hele Israel. Og Israel dro ut for å kjempe mot filistrene. De slo leir ved Eben-Eser, og filistrene slo leir i Afek.</verse><verse id="2">Filistrene stilte seg i fylking mot Israel, og striden bredte seg. Israel ble slått av filistrene, og de felte omkring fire tusen mann på slagmarken.</verse><verse id="3">Da folket kom til leiren, sa Israels eldste: Hvorfor gjorde Herren det slik at filistrene slo oss i dag? La oss hente Herrens paktsark til oss fra Sjilo, så den kan komme hit iblant oss og frelse oss av våre fienders hånd.</verse><verse id="4">Så sendte folket bud til Sjilo, og de hentet derfra paktens ark som tilhører Herren, hærskarenes Gud, han som troner over kjerubene. Begge Elis sønner, Hofni og Pinehas, var med og fulgte Guds paktsark.</verse><verse id="5">Med det samme Herrens paktsark kom til leiren, satte hele Israel i et stort jubelrop, så jorden ristet.</verse><verse id="6">Da filistrene hørte lyden av jubelropet, sa de: Hva er dette for et mektig jubelrop i hebreernes leir? Og de fikk vite at Herrens ark var kommet til leiren.</verse><verse id="7">Da ble filistrene redde, for de tenkte: Gud er kommet til leiren. Og de sa: Ve oss! Slikt har ikke skjedd før.</verse><verse id="8">Ve oss! Hvem skal fri oss av disse veldige gudenes hånd? Dette er de gudene som slo Egypt med all slags plager i ørkenen.</verse><verse id="9">Ta mot til dere og vær menn, filistrer, for at dere ikke skal komme til å trelle for hebreerne, slik som de har trellet for dere! Vær menn, og gå til kamp!</verse><verse id="10">Da gikk filistrene til kamp, og Israel ble slått. De flyktet hver til sitt telt, og det ble et meget stort mannefall - det falt tretti tusen mann av Israels fotfolk.</verse><verse id="11">Guds ark ble tatt, og begge Elis sønner, Hofni og Pinehas, mistet livet.</verse><verse id="12">Da løp en mann av Benjamin fra slagmarken og kom samme dag til Sjilo med istykkerrevne klær og med jord på hodet.</verse><verse id="13">Da han kom fram, se, da satt Eli på stolen sin ved veien og passet på, for hans hjerte var fullt av angst for Guds ark. Da nå mannen kom til byen med budskapet, da satte hele byen i et jammerskrik.</verse><verse id="14">Eli hørte skriket og sa: Hva er dette for en larm? Da skyndte mannen seg og kom og fortalte det til Eli.</verse><verse id="15">Eli var da nittiåtte år gammel, hans øyne var stive - han kunne ikke se.</verse><verse id="16">Da nå mannen sa til Eli: Det er jeg som er kommet fra slagmarken, jeg flyktet fra slagmarken i dag, da spurte Eli: Hvordan er det gått, min sønn?</verse><verse id="17">Da svarte han som kom med budskapet: Israel er flyktet for filistrene, og det har vært et stort mannefall blant folket. Dine to sønner, Hofni og Pinehas, har også mistet livet. Og Guds ark er tatt.</verse><verse id="18">Med det samme han nevnte Guds ark, falt Eli baklengs ned av stolen ved siden av porten. Han brakk nakkebenet og døde, for mannen var gammel og tung. Han hadde dømt Israel i førti år.</verse><verse id="19">Hans svigerdatter, Pinehas’ kone, var med barn og nær ved å føde. Da hun hørte budskapet om at Guds ark var tatt, og at hennes svigerfar og hennes mann var død, sank hun i kne og fødte, for veene kom brått over henne.</verse><verse id="20">I hennes dødsstund sa de kvinnene som sto hos henne: Frykt ikke, du har født en sønn! Men hun svarte ikke og ga ikke akt på det de sa.</verse><verse id="21">Hun kalte gutten Ikabod* og sa: Bortveket er herligheten fra Israel - for Guds ark var tatt, og for hennes svigerfars og hennes manns skyld.</verse><verse id="22">Hun sa: Bortveket er herligheten fra Israel, fordi Guds ark er tatt.</verse></chapter><chapter id="5"><verse id="1">Filistrene tok Guds ark og førte den fra Eben-Eser til Asjdod.</verse><verse id="2">Der tok filistrene Guds ark og førte den inn i Dagons hus og stilte den opp ved siden av Dagon.</verse><verse id="3">Da folket i Asjdod sto opp tidlig neste dag, se, da var Dagon falt ned - med ansiktet mot jorden foran Herrens ark. De tok Dagon og satte ham på hans plass igjen.</verse><verse id="4">Men da de sto opp tidlig neste morgen, se, da var Dagon falt ned med ansiktet til jorden foran Herrens ark, og Dagons hode og begge hendene hans lå avhogd ved dørterskelen, bare kroppen var tilbake av Dagon.</verse><verse id="5">Derfor er det at Dagons prester og alle som går inn i Dagons hus, like til denne dag ikke trår på Dagons dørterskel i Asjdod.</verse><verse id="6">Og Herrens hånd lå tungt på Asjdods folk. Han ødela dem og slo dem med byller, både i selve Asjdod og i bygdene omkring.</verse><verse id="7">Da Asjdods menn så at det gikk slik, sa de: Israels Guds ark skal ikke bli hos oss, for hans hånd ligger hardt på oss og på Dagon, vår gud.</verse><verse id="8">De sendte bud og samlet alle filistrenes høvdinger hos seg og sa: Hva skal vi gjøre med Israels Guds ark? De svarte: La Israels Guds ark bli flyttet til Gat! Så flyttet de Israels Guds ark dit.</verse><verse id="9">Men etter at de hadde flyttet den dit, kom Herrens hånd over byen og voldte stor forferdelse. Han slo byens folk, fra den minste til den største, så det brøt ut byller på dem.</verse><verse id="10">Da sendte de Guds ark til Ekron. Men da Guds ark kom til Ekron, da skrek ekronittene: De har flyttet Israels Guds ark hit til meg for å drepe meg og folket mitt.</verse><verse id="11">Og de sendte bud og samlet alle filistrenes høvdinger og sa: Send Israels Guds ark bort! La den komme tilbake på sin plass, så den ikke skal drepe meg og folket mitt! For det var kommet dødsangst over hele byen. Herrens hånd lå meget tungt på den.</verse><verse id="12">De menn som ikke døde, ble slått med byller, og skriket fra byen steg opp til himmelen.</verse></chapter><chapter id="6"><verse id="1">Herrens ark var i filistrenes land i sju måneder.</verse><verse id="2">Da sammenkalte filistrene prestene og spåmennene og sa: Hva skal vi gjøre med Herrens ark? Si oss hvordan vi skal sende den fra oss tilbake til dens plass!</verse><verse id="3">De svarte: Dersom dere sender Israels Guds ark bort, må dere ikke sende den uten gaver, men dere skal gi ham et skyldoffer til vederlag. Da skal dere bli friske igjen, og dere skal få vite hvorfor hans hånd ikke viker fra dere.</verse><verse id="4">Da sa de: Hva skal vi da gi ham som et skyldoffer til vederlag? De svarte: Fem byller av gull og fem mus av gull, etter tallet på filistrenes høvdinger. For det er én og samme plage som har rammet alle, også høvdingene.</verse><verse id="5">Dere skal lage bilder av byllene deres og bilder av musene som ødelegger landet deres, og gi Israels Gud æren. Kanskje han da tar sin tunge hånd bort fra dere og fra gudene deres og fra landet deres.</verse><verse id="6">Hvorfor vil dere forherde deres hjerte, slik som egypterne og farao forherdet sitt hjerte? Måtte de ikke la dem fare og dra bort da han hadde latt dem få kjenne sin makt?</verse><verse id="7">Ta nå og lag en ny vogn, og ta så to kyr som nylig har kalvet, og som det ikke er kommet åk på. Spenn kyrne for vognen, men ta kalvene fra dem og før dem hjem!</verse><verse id="8">Så skal dere ta Herrens ark og sette den på vognen, og de gullsakene som dere gir ham til skyldoffer, skal dere legge i et skrin ved siden av den. Så skal dere sende den av sted så den kan gå hvor den vil.</verse><verse id="9">Så skal dere se etter om den tar veien oppover til sitt eget land, til Bet-Sjemesj, for da er det han som har voldt oss denne store ulykken. Men hvis ikke, så vet vi at det ikke er hans hånd som har rammet oss. Da er det bare et tilfelle at dette har hendt oss.</verse><verse id="10">Og mennene gjorde slik: De tok to kyr som nylig hadde kalvet og spente dem for vognen, men kalvene holdt de tilbake hjemme.</verse><verse id="11">Så satte de Herrens ark på vognen og likeså skrinet og gullmusene og bildene av sine byller.</verse><verse id="12">Og kyrne gikk rett fram etter veien som førte til Bet-Sjemesj. De holdt stadig samme vei og rautet alt i ett og bøyde ikke av verken til høyre eller til venstre. Og filistrenes høvdinger gikk etter dem like til Bet-Sjemesj-bygden.</verse><verse id="13">Innbyggerne i Bet-Sjemesj var nettopp i ferd med å høste hveten i dalen. Da de så opp, fikk de se arken, og de ble glade da de så den.</verse><verse id="14">Da vognen kom inn på betsjemesitten Josvas mark, stanset den der. Der lå en stor stein. Da hogg de treverket i vognen i stykker og ofret kyrne til brennoffer for Herren.</verse><verse id="15">Levittene tok ned Herrens ark og skrinet som var med den, det som gullsakene var i. De satte dem på den store steinen, og Bet-Sjemesjs menn ofret samme dag brennoffer og slaktoffer til Herren.</verse><verse id="16">Filistrenes fem høvdinger så på dette og vendte samme dag tilbake til Ekron.</verse><verse id="17">Dette var de byller av gull som filistrene ga som skyldoffer til Herren: for Asjdod én, for Gasa én, for Asjkelon én, for Gat én, for Ekron én.</verse><verse id="18">Og gullmusene svarte til tallet på alle filistrenes byer som tilhørte de fem høvdingene, både de befestede byene og landsbyene. Den store steinen på betsjemesitten Josvas mark som de satte Herrens ark på, står som vitne til denne dag.</verse><verse id="19">Men Herren slo noen av mennene i Bet-Sjemesj fordi de hadde sett inn i Herrens ark - sytti mann av folket slo han. Og folket sørget fordi Herren hadde slått så mange av folket i hjel.</verse><verse id="20">Og mennene i Bet-Sjemesj sa: Hvem kan holde stand for Herrens, denne hellige Guds åsyn? Og til hvem skal han dra opp fra oss?</verse><verse id="21">Så sendte de bud til innbyggerne i Kirjat-Jearim og sa: Filistrene har ført Herrens ark tilbake. Kom ned og hent den opp til dere!</verse></chapter><chapter id="7"><verse id="1">Da kom Kirjat-Jearims menn og hentet Herrens ark og bar den inn i Abinadabs hus på haugen. Og hans sønn Eleasar vigslet de til å ta vare på Herrens ark.</verse><verse id="2">Fra den dagen arken kom til Kirjat-Jearim, gikk det en lang tid - tjue år gikk det. Da sukket hele Israels hus etter Herren.</verse><verse id="3">Og Samuel sa til hele Israels hus: Dersom dere vender om til Herren av hele deres hjerte, så få de fremmede guder og Astarte-bildene bort fra dere og vend hjertene til Herren og tjen ham alene! Så skal han fri dere av filistrenes hånd.</verse><verse id="4">Da skilte Israels barn seg av med Ba’alene og Astarte-bildene og tjente Herren alene.</verse><verse id="5">Og Samuel sa: La hele Israel samle seg i Mispa! Så vil jeg be til Herren for dere.</verse><verse id="6">Så samlet de seg i Mispa, og de øste opp vann og helte det ut for Herrens åsyn*. De fastet den dagen og bekjente der: Vi har syndet mot Herren. Og Samuel dømte Israels barn i Mispa.</verse><verse id="7">Da filistrene hørte at Israels barn hadde samlet seg i Mispa, dro filistrenes høvdinger opp mot Israel. Da Israels barn hørte det, ble de redde for filistrene.</verse><verse id="8">Og Israels barn sa til Samuel: Hold ikke opp med å rope til Herren vår Gud for oss, at han vil frelse oss av filistrenes hånd!</verse><verse id="9">Da tok Samuel et diende lam og ofret det helt som brennoffer til Herren. Og Samuel ropte til Herren for Israel, og Herren svarte ham.</verse><verse id="10">For mens Samuel ofret brennofferet, og filistrene rykket fram til strid mot Israel, sendte Herren samme dag et sterkt tordenvær over filistrene og forvirret dem, slik at de ble slått av Israel.</verse><verse id="11">Da dro Israels menn ut fra Mispa og forfulgte filistrene og hogg dem ned, like til nedenfor Bet-Kar.</verse><verse id="12">Og Samuel tok en stein og satte den mellom Mispa og Sen. Denne steinen kalte han Eben-Eser* og sa: Hittil har Herren hjulpet oss.</verse><verse id="13">Slik ble filistrene ydmyket og kom ikke mer inn i Israels land. Herrens hånd var mot filistrene alle Samuels dager.</verse><verse id="14">Og de byene som filistrene hadde tatt fra Israel, kom tilbake til Israel igjen, fra Ekron like til Gat. Og alt det landet som tilhørte dem, fridde Israel av filistrenes hånd, for det var fred mellom Israel og amorittene.</verse><verse id="15">Samuel dømte Israel så lenge han levde.</verse><verse id="16">År etter år dro han omkring til Betel og Gilgal og Mispa og dømte Israel på alle disse stedene.</verse><verse id="17">Hver gang vendte han så tilbake til Rama, for der var hans hus. Der dømte han Israel, og han bygde der et alter for Herren.</verse></chapter><chapter id="8"><verse id="1">Da Samuel ble gammel, satte han sønnene sine til dommere over Israel.</verse><verse id="2">Hans førstefødte sønn hette Joel og hans andre sønn Abia. De dømte i Be’er-Sjeba.</verse><verse id="3">Men hans sønner vandret ikke på hans veier. De søkte bare egen vinning og tok imot gaver og bøyde retten.</verse><verse id="4">Da samlet alle Israels eldste seg og kom til Samuel i Rama.</verse><verse id="5">Og de sa til ham: Nå er du blitt gammel, og sønnene dine vandrer ikke på dine veier. Så sett nå en konge over oss til å styre oss, slik som alle folkene har!</verse><verse id="6">Men det var ondt i Samuels øyne når de sa: Gi oss en konge til å styre oss! Og Samuel ba til Herren.</verse><verse id="7">Da sa Herren til Samuel: Lyd folket i alt det de sier til deg! For det er ikke deg de har forkastet, men det er meg de har forkastet, så jeg ikke skal være konge over dem.</verse><verse id="8">Slik har de gjort helt fra den dag da jeg førte dem opp fra Egypt og til den dag i dag. De forlot meg og tjente andre guder. Og nå gjør de slik mot deg også.</verse><verse id="9">Men lyd nå deres ord! Du må bare vitne alvorlig for dem og varsle dem om hvordan han vil bære seg at, den kongen som kommer til å råde over dem.</verse><verse id="10">Så talte Samuel til folket som krevde en konge av ham, og la fram for dem alle Herrens ord.</verse><verse id="11">Han sa: Slik vil han bære seg at, den kongen som kommer til å råde over dere: Sønnene deres vil han ta og sette dem til å stelle med vognene og hestene sine, og de skal løpe foran vognen hans.</verse><verse id="12">Han vil sette dem til høvdinger over tusen og høvdinger over femti, til å pløye åkrene og høste avlingen hans, til å lage våpen til hans kriger og utstyr til stridsvognene.</verse><verse id="13">Døtrene deres vil han ta og sette til å lage salver og til å koke og bake.</verse><verse id="14">Han vil ta de beste jordene og vingårdene og oljehagene deres, og gi dem til sine tjenere.</verse><verse id="15">Av åkrene og vingårdene deres vil han ta tiende og gi sine hoffmenn og sine tjenere.</verse><verse id="16">Trellene og trellkvinnene deres, de beste unge mennene deres og eslene deres, vil han ta og bruke til sitt arbeid.</verse><verse id="17">Av småfeet deres vil han ta tiende, og dere selv skal være treller for ham.</verse><verse id="18">Da skal dere en dag rope til Herren på grunn av den kongen som dere har valgt dere. Men den dagen skal Herren ikke svare dere.</verse><verse id="19">Men folket ville ikke høre på Samuel. De sa: Nei, vi vil ha en konge over oss.</verse><verse id="20">Også vi vil være som de andre folkene. Vår konge skal styre oss, og han skal dra ut foran oss og føre våre kriger.</verse><verse id="21">Da Samuel hadde hørt alle folkets ord, bar han dem fram for Herren.</verse><verse id="22">Og Herren sa til Samuel: Lyd deres ord og sett en konge over dem! Så sa Samuel til Israels menn: Gå hjem hver til sin by.</verse></chapter><chapter id="9"><verse id="1">Det var en mann av Benjamin som hette Kis, sønn av Abiel, sønn av Seror, sønn av Bekorat, sønn av Afiah, sønn av en benjaminitt. Han var en mektig mann.</verse><verse id="2">Han hadde en sønn som hette Saul, en ung og vakker mann. Det fantes ikke en mann blant Israels barn som var vakrere enn han. Han var et hode høyere enn alt folket.</verse><verse id="3">En dag kom det bort noen eselhopper for Kis, Sauls far. Da sa Kis til sin sønn Saul: Ta en av tjenesteguttene med deg og dra av sted og let etter eselhoppene!</verse><verse id="4">Så gikk han over Efra’im-fjellet og gjennom Sjalisja-bygden, men de fant dem ikke. De dro så gjennom Sja’alim-bygden, men der var de ikke. Deretter gikk han gjennom Benjamins land, men de fant dem ikke der heller.</verse><verse id="5">Da de kom til Suf-bygden, sa Saul til tjenestegutten som var med ham: Kom, la oss gå hjem igjen! Ellers kunne far bli urolig for oss istedenfor å tenke på eselhoppene.</verse><verse id="6">Men tjenestegutten svarte ham: I denne byen er det en Guds mann som det går stort ord om. Alt det han sier, slår til. La oss nå gå dit! Kanskje han kan si oss hvilken vei vi skal ta.</verse><verse id="7">Da sa Saul til tjenestegutten: Men om vi nå går dit, hva skal vi da ha med oss til mannen? Vi har ikke mer brød igjen i sekkene våre, og vi har ingen gave å gi Guds mann. Hva har vi med oss?</verse><verse id="8">Så tok tjenestegutten igjen til orde og sa til Saul: Her har jeg en fjerdedel sekel sølv. Den vil jeg gi til Guds mann, så sier han oss nok hva vei vi skal gå.</verse><verse id="9">I gammel tid sa folk i Israel når de gikk av sted for å få vite Guds vilje: Kom, la oss gå til seeren! For den som nå kalles profet, kaltes i gammel tid seer.</verse><verse id="10">Saul sa da til tjenestegutten: Du har rett. Kom, la oss gå! Så gikk de til byen hvor Guds mann var.</verse><verse id="11">Da de gikk opp bakken som førte til byen, møtte de noen piker som kom ut for å hente vann, og de sa til dem: Er seeren her?</verse><verse id="12">De svarte dem og sa: Ja, nettopp nå er han her. Skynd deg nå! I dag er han kommet til byen, fordi folket i dag holder offerfest på haugen.</verse><verse id="13">Når dere kommer inn i byen, finner dere ham straks før han går opp på haugen til måltidet. For folket går ikke til bords før han kommer, fordi han skal velsigne offeret. Først deretter setter de innbudte seg til bords. Gå bare opp! For nå kan dere treffe ham.</verse><verse id="14">Så gikk de opp til byen, og med det samme de kom inn i byen, kom Samuel ut imot dem for å gå opp til haugen.</verse><verse id="15">Men dagen før Saul kom, hadde Herren varslet Samuel og sagt:</verse><verse id="16">På denne tiden i morgen vil jeg sende en mann fra Benjamins land til deg, ham skal du salve til fyrste over mitt folk Israel. Han skal frelse mitt folk av filistrenes hånd. For jeg har sett til mitt folk, fordi deres rop er steget opp til meg.</verse><verse id="17">Da nå Samuel så Saul, sa Herren til ham: Se, det er den mannen som jeg talte til deg om og sa: Han skal styre mitt folk.</verse><verse id="18">Så gikk Saul fram til Samuel midt i porten og sa: Si meg hvor seeren bor!</verse><verse id="19">Samuel svarte Saul og sa: Jeg er seeren. Gå foran meg opp på haugen! Dere skal ete med meg i dag. I morgen tidlig når jeg lar deg fare, skal jeg si deg alt det du tenker på.</verse><verse id="20">Og eselhoppene som kom bort for deg i dag for tre dager siden, dem skal du ikke være urolig for. De er funnet. Men hvem tilhører alt det beste i Israel om ikke deg og hele din fars hus?</verse><verse id="21">Saul svarte og sa: Er jeg ikke en benjaminitt? Hører jeg ikke til en av de minste blant stammene i Israel? Og er ikke min ætt den ringeste av alle ætter i Benjamins stamme? Hvorfor taler du da slik til meg?</verse><verse id="22">Men Samuel tok Saul og tjenestegutten hans og førte dem til festsalen og lot dem sette seg øverst blant de innbudte - det var omkring tretti mann.</verse><verse id="23">Og Samuel sa til den mannen som kokte maten: Kom hit med det stykket jeg ga deg og sa du skulle legge til side!</verse><verse id="24">Da kom mannen fram med låret og fettet som var på det, og satte det foran Saul. Og Samuel sa: Se, her er det som var gjemt, satt fram for deg. Spis nå! For til denne stunden ble det gjemt for deg, den gang jeg sa: Jeg har innbudt folket. Så spiste Saul den dagen sammen med Samuel.</verse><verse id="25">Deretter gikk de ned fra haugen og inn i byen, og han satt og samtalte med Saul på taket.</verse><verse id="26">Tidlig om morgenen, med det samme det tok til å lysne av dag, kalte Samuel til seg Saul oppe på taket og sa: Stå opp, så vil jeg følge deg på veien. Saul sto opp, og de gikk ut sammen, han og Samuel.</verse><verse id="27">Da de nå kom ned til utkanten av byen, sa Samuel til Saul: Si til tjenestegutten at han skal gå foran oss - og han gikk - men stå du nå her! Så vil jeg la deg høre hva Gud har sagt.</verse></chapter><chapter id="10"><verse id="1">Og Samuel tok en oljekrukke og helte den ut over hodet hans. Han kysset ham og sa: Nå har Herren salvet deg til fyrste over sin arv.</verse><verse id="2">Når du går fra meg i dag, skal du møte to menn ved Rakels grav på grensen av Benjamin i Selsah. De skal si til deg: Eselhoppene som du gikk ut for å lete etter, er funnet. Og se, din far tenker ikke mer på dem, men nå er han urolig for dere og sier: Hva skal jeg gjøre for sønnen min?</verse><verse id="3">Når du så går videre derfra og kommer til Tabors eik, skal du der møte tre menn som er på vei opp til Gud i Betel. En av dem bærer tre kje, en bærer tre brød, og en bærer en skinnsekk med vin.</verse><verse id="4">De skal hilse på deg og gi deg to brød, og dem skal du ta imot.</verse><verse id="5">Deretter kommer du til Guds Gibea*, hvor filistrene har vaktpostene sine. Når du kommer dit til byen, skal du treffe på en flokk profeter som kommer ned fra haugen med harpe og tamburin og fløyte og sitar foran seg, og de profeterer**.</verse><verse id="6">Og Herrens Ånd skal komme over deg, så du skal profetere sammen med dem og bli til et annet menneske.</verse><verse id="7">Når du ser at disse tegn inntreffer, da skal du gjøre det som ligger deg for hånden! For Gud er med deg.</verse><verse id="8">Gå foran meg ned til Gilgal, så skal jeg komme ned til deg for å ofre brennoffer og fredsoffer. Du skal vente i sju dager, inntil jeg kommer til deg. Da skal jeg la deg få vite hva du skal gjøre.</verse><verse id="9">Da nå Saul vendte seg og gikk fra Samuel, da ga Gud ham et annet hjerte. Og samme dag gikk alle disse tegnene i oppfyllelse.</verse><verse id="10">Da de kom til Gibea, kom en flokk profeter mot ham. Da kom Guds Ånd over ham, og han profeterte midt iblant dem.</verse><verse id="11">Da alle de som kjente ham fra før, så at han profeterte sammen med profetene, da sa folket til hverandre: Hva er det som har hendt med Kis’ sønn? Er også Saul blant profetene?</verse><verse id="12">Og en mann der fra stedet svarte og sa: Hvem er da far til disse? Derfor er det blitt et ordspråk: Er også Saul blant profetene?</verse><verse id="13">Da han hadde holdt opp med å profetere, kom han til offerhaugen.</verse><verse id="14">Sauls onkel sa til ham og tjenestegutten hans: Hvor har dere vært? Han svarte: Vi har vært ute og lett etter eselhoppene, og da vi ikke så noe til dem, gikk vi til Samuel.</verse><verse id="15">Da sa Sauls onkel: Kjære, fortell meg hva Samuel sa til dere!</verse><verse id="16">Saul svarte sin onkel: Han fortalte oss at eselhoppene var funnet. Men det som Samuel hadde sagt om kongedømmet, fortalte han ham ikke.</verse><verse id="17">Så kalte Samuel folket sammen til Herren, til Mispa.</verse><verse id="18">Og han sa til Israels barn: Så sier Herren, Israels Gud: Jeg førte Israel opp fra Egypt og fridde dere ut fra egypterne og fra alle de rikene som undertrykte dere.</verse><verse id="19">Men nå har dere forkastet deres Gud, han som frelste dere ut av alle deres ulykker og trengsler, og sagt til ham: Nei, en konge skal du sette over oss! - Så still dere nå fram for Herrens åsyn etter deres stammer og ætter.</verse><verse id="20">Så lot Samuel alle Israels stammer gå fram, og loddet falt på Benjamins stamme.</verse><verse id="21">Så lot han Benjamins stamme gå fram etter sine ætter, og loddet falt på Matris ætt. Deretter falt loddet på Saul, Kis’ sønn. Og de lette etter ham, men kunne ikke finne ham.</verse><verse id="22">Da spurte de igjen Herren: Er mannen kommet hit? Herren svarte: Se, han holder seg skjult ved forsyningene.</verse><verse id="23">Da sprang de dit og hentet ham, og han gikk fram midt iblant folket. Han var et hode høyere enn alt folket.</verse><verse id="24">Og Samuel sa til hele folket: Ser dere ham Herren har utvalgt? Det er ingen som han i hele folket. Da jublet hele folket og ropte: Kongen leve!</verse><verse id="25">Så talte Samuel til folket om kongedømmets rett og skrev det opp i en bok. Den la han ned for Herrens åsyn*. Deretter lot Samuel hele folket fare, hver til sitt hjem.</verse><verse id="26">Saul dro også hjem til Gibea. En flokk av stridsmenn fulgte ham. Gud hadde rørt ved hjertene deres.</verse><verse id="27">Men noen fordervede mennesker sa: Hvordan skal denne kunne frelse oss? Og de ringaktet ham og kom ikke med hyllingsgaver til ham. Men han lot som om han ikke merket det.</verse></chapter><chapter id="11"><verse id="1">Så dro ammonitten Nahas opp og slo leir ved Jabes i Gilead. Alle Jabes’ menn sa til Nahas: Slutt en pakt med oss, så vil vi tjene deg.</verse><verse id="2">Men ammonitten Nahas svarte dem: På det vilkår vil jeg slutte pakt med dere, at det høyre øyet skal stikkes ut på dere alle. Den vanære vil jeg legge på hele Israel.</verse><verse id="3">Da sa Jabes’ eldste til ham: Gi oss frist i sju dager, så vil vi sende bud rundt om i hele Israels land. Er det da ingen som hjelper oss, så vil vi overgi oss til deg.</verse><verse id="4">Da sendebudene kom til Sauls Gibea og bar fram ærendet sitt for folket, brast hele folket i gråt.</verse><verse id="5">Men se: nettopp da kom Saul gående bak oksene sine hjem fra marken. Og Saul sa: Hva er det i veien med folket siden de gråter? Og de fortalte ham hva mennene fra Jabes hadde sagt.</verse><verse id="6">Da Saul hørte dette, kom Guds Ånd over ham, og han ble opptent av brennende vrede.</verse><verse id="7">Han tok et par okser, hogg dem i stykker og sendte stykkene rundt om i hele Israels land med sendebudene og sa: Slik skal det gjøres med den mannens okser som ikke drar ut med Saul og Samuel! Da falt det en frykt fra Herren over folket, og de dro ut som én mann.</verse><verse id="8">Han mønstret dem i Besek. Israels barn var tre hundre tusen, og Judas menn tretti tusen.</verse><verse id="9">De sa til sendebudene som var kommet: Så skal dere si til mennene i Jabes i Gilead: I morgen, når solen brenner hett, skal det komme hjelp til dere. Da sendebudene kom og meldte dette til mennene i Jabes, ble de glade.</verse><verse id="10">Innbyggerne i Jabes sa til ammonittene: I morgen vil vi overgi oss til dere, så kan dere gjøre med oss som dere finner for godt!</verse><verse id="11">Dagen etter stilte Saul folket opp i tre flokker. I morgenvakten trengte de så inn i ammonittenes leir og hogg dem ned til dagen ble het. De som ble tilbake, ble spredt slik at det ikke var to mann sammen av dem.</verse><verse id="12">Da sa folket til Samuel: Hvem var det som sa: Skal Saul være konge over oss? La oss få fatt i disse mennene, så vi kan drepe dem!</verse><verse id="13">Da sa Saul: På denne dagen skal ingen drepes, for i dag har Gud frelst Israel.</verse><verse id="14">Og Samuel sa til folket: Kom, la oss gå til Gilgal for å stadfeste kongedømmet der!</verse><verse id="15">Da gikk hele folket til Gilgal. Der i Gilgal gjorde de Saul til konge for Herrens åsyn. De ofret fredsoffer for Herrens åsyn, og Saul og alle Israels menn gledet seg meget.</verse></chapter><chapter id="12"><verse id="1">Da sa Samuel til hele Israel: Se, nå har jeg hørt dere i alt det dere har sagt til meg, og satt en konge over dere.</verse><verse id="2">Nå har dere kongen til fører for dere. Men jeg er gammel og grå, og dere har sønnene mine iblant dere. Jeg har vært fører for dere fra min ungdom like til denne dag.</verse><verse id="3">Her står jeg! Vitne nå mot meg for Herren og for hans salvede: Har jeg fratatt noen hans okse eller hans esel? Er det noen jeg har gjort urett mot eller undertrykt? Er det noen jeg har tatt imot gaver av, så jeg skulle lukke øynene til for noe? Om så er, vil jeg gi dere vederlag for det.</verse><verse id="4">Men de svarte: Du har ikke gjort urett mot oss og ikke undertrykt oss og ikke tatt imot gave fra noen.</verse><verse id="5">Da sa han til dem: Herren er vitne mot dere, og hans salvede er vitne på denne dagen at dere ikke har funnet noe hos meg. Folket svarte: Ja, han er vitne.</verse><verse id="6">Da sa Samuel til folket: Ja, Herren er vitne, han som lot Moses og Aron stå fram, og som førte fedrene deres opp fra landet Egypt.</verse><verse id="7">Kom nå fram her, så vil jeg gå i rette med dere for Herrens åsyn, og minne om alle Herrens rettferdige gjerninger som han har gjort mot dere og deres fedre.</verse><verse id="8">Da Jakob var kommet til Egypt, ropte deres fedre til Herren. Herren sendte Moses og Aron, og de førte fedrene deres ut av Egypt og lot dem bosette seg i dette landet.</verse><verse id="9">Men de glemte Herren sin Gud. Han solgte dem til Sisera, Hasors hærfører, og overga dem i filistrenes hånd og i Moabs konges hånd. Alle disse førte krig mot dem.</verse><verse id="10">Da ropte de til Herren og sa: Vi har syndet! Vi har forlatt Herren og tjent Ba’alene og Astarte-bildene. Men frels oss nå av våre fienders hånd, så vil vi tjene deg!</verse><verse id="11">Så sendte Herren Jerubba’al og Bedan* og Jefta og Samuel og reddet dere fra fiendene rundt om, så dere kunne bo trygt.</verse><verse id="12">Men da dere så at Nahas, Ammons barns konge, kom mot dere, sa dere til meg: Nei, en konge skal råde over oss - enda Herren deres Gud var deres konge.</verse><verse id="13">Og nå, se: her er nå kongen som dere har valgt - som dere har bedt om. Og se, Herren har satt en konge over dere.</verse><verse id="14">Om dere nå bare vil frykte Herren og tjene ham og lyde ham og ikke være gjenstridige mot Herrens ord, men følge Herren deres Gud, både dere og kongen som råder over dere!</verse><verse id="15">Men dersom dere ikke lyder Herren, men er gjenstridige mot Herrens ord, så skal Herrens hånd være mot dere som den var mot deres fedre.</verse><verse id="16">Så kom nå fram og se den store gjerningen som Herren vil gjøre for deres øyne!</verse><verse id="17">Er det ikke nå hvetehøstens tid? Jeg vil rope til Herren, og han skal sende torden og regn. Kjenn da og se hvor stor deres ondskap er, den som dere har gjort for Herrens åsyn ved å kreve en konge!</verse><verse id="18">Så ropte Samuel til Herren, og samme dag sendte Herren torden og regn. Da ble hele folket grepet av stor frykt for Herren og for Samuel.</verse><verse id="19">Og hele folket sa til Samuel: Be for dine tjenere til Herren din Gud, så vi ikke skal dø! For vi har lagt den misgjerning til alle våre andre synder at vi har krevd en konge.</verse><verse id="20">Da sa Samuel til folket: Frykt ikke! Dere har gjort alt dette onde. Men forlat nå bare ikke Herren! Tjen Herren av hele deres hjerte!</verse><verse id="21">Vend dere ikke bort, slik at dere følger de tomme avgudene, som ikke kan hjelpe eller frelse, fordi de er bare tomhet.</verse><verse id="22">For sitt store navns skyld vil ikke Herren forlate sitt folk - siden Herren har funnet for godt å gjøre dere til sitt folk.</verse><verse id="23">Men jeg, det være langt fra meg å synde mot Herren ved å holde opp med å be for dere. Jeg vil lære dere den gode og rette veien.</verse><verse id="24">Frykt bare Herren og tjen ham i sannhet, av hele deres hjerte! Se hvor store ting han har gjort for dere!</verse><verse id="25">Men gjør dere det som ondt er, da skal både dere og kongen deres gå til grunne.</verse></chapter><chapter id="13"><verse id="1">I ett år hadde Saul den gang vært konge. Da han hadde vært konge over Israel i to år,</verse><verse id="2">valgte han seg tre tusen mann av Israel. Av dem var to tusen med Saul i Mikmas og i Betel-fjellene, og tusen var med Jonatan i Gibea i Benjamin. Resten av folket lot han fare hjem hver til sitt telt.</verse><verse id="3">Og Jonatan slo filistrenes vaktposter i Geba. Dette fikk filistrene høre. Men Saul lot hornet lyde rundt omkring i hele landet og sa: Hebreerne skal høre om det!</verse><verse id="4">Og hele Israel fikk høre meldingen om at Saul hadde slått filistrenes vaktposter, og likeså at filistrene hadde lagt Israel for hat. Og folket ble kalt sammen for å følge Saul til Gilgal.</verse><verse id="5">Filistrene samlet seg for å føre krig mot Israel: Tretti tusen vogner, seks tusen hestfolk, og fotfolk så mange som sanden ved havets bredd. De dro opp og slo leir ved Mikmas øst for Bet-Aven.</verse><verse id="6">Da Israels menn så at de var i fare fordi folket ble hardt angrepet, gjemte de seg i huler og hellere og fjellkløfter og kjellere og brønner.</verse><verse id="7">Noen av hebreerne gikk over Jordan til Gads og Gileads land. Men Saul var ennå i Gilgal, og hele folket fulgte ham skjelvende.</verse><verse id="8">Han ventet sju dager - til den tiden Samuel hadde fastsatt. Men Samuel kom ikke til Gilgal, og folket spredte seg og forlot Saul.</verse><verse id="9">Da sa Saul: Kom hit til meg med brennofferet og fredsofferet! Og så ofret han brennofferet.</verse><verse id="10">Men da Saul var ferdig med å ofre brennofferet, se, da kom Samuel. Og Saul gikk ut for å møte ham og hilse ham.</verse><verse id="11">Da sa Samuel: Hva har du gjort? Saul svarte: Jeg så at folket begynte å spre seg og forlate meg. Du kom ikke til den fastsatte tiden, og filistrene samlet seg ved Mikmas.</verse><verse id="12">Så tenkte jeg: Nå drar filistrene ned mot meg til Gilgal, og jeg har ennå ikke bønnfalt Herren. Da tok jeg mot til meg og ofret brennofferet.</verse><verse id="13">Da sa Samuel til Saul: Du har handlet som en dåre! Du har ikke holdt det bud som Herren din Gud ga deg. Da ville Herren nå ha stadfestet ditt kongedømme over Israel for alle tider.</verse><verse id="14">Men nå skal kongdømmet ditt ikke stå ved makt. Herren har søkt seg ut en mann etter sitt hjerte, og ham har Herren bestemt til fyrste over folket sitt. For du har ikke holdt det Herren bød deg.</verse><verse id="15">Så gjorde Samuel seg klar og dro fra Gilgal opp til Gibea i Benjamin. Og Saul mønstret de folkene han hadde hos seg - omkring seks hundre mann.</verse><verse id="16">Saul og sønnen hans Jonatan og de folkene som de hadde hos seg, lå i Geba i Benjamin. Og filistrene hadde slått leir ved Mikmas.</verse><verse id="17">Da dro det en flokk ut av filistrenes leir for å herje. Den var delt i tre lag. Det ene laget tok veien til Ofra, til Sjual-bygden.</verse><verse id="18">Det andre laget tok veien til Bet-Horon. Det tredje laget tok veien til den bygden som rager opp over Sebo’im-dalen bort imot ørkenen.</verse><verse id="19">Den gang fantes det ikke en smed i hele Israels land, for filistrene tenkte som så: Hebreerne kunne ellers lage seg sverd og spyd.</verse><verse id="20">Hele Israel måtte gå ned til filistrene for å få kvesset sine plogjern og sine hakker, sine økser og sine plogskjær.</verse><verse id="21">Og prisen var en pim for å få skjerpet plogjern og hakker, og en tredjedels sekel for økser og for å få en pigg påsatt.</verse><verse id="22">Slik gikk det til, at på den dagen da striden sto, fantes det ikke sverd eller spyd hos noen av alle de folk som var med Saul og Jonatan, bare Saul og sønnen hans Jonatan hadde det.</verse><verse id="23">Filistrenes forpost rykket fram til Mikmas-skaret.</verse></chapter><chapter id="14"><verse id="1">Så hendte det en dag at Jonatan, Sauls sønn, sa til våpensveinen sin: Kom, la oss gå over til filistrenes forpost der borte på den andre siden! - Men han sa ikke noe om det til sin far.</verse><verse id="2">Saul lå den gang i utkanten av Gibea under granatepletreet ved Migron. Krigsfolket som han hadde hos seg, var omkring seks hundre mann.</verse><verse id="3">Der var også Akia, sønn til Akitub, som var bror til Ikabod, sønn av Pinehas, sønn av Eli, Herrens prest i Sjilo. Det var Akia som den gang bar efoden*. Men folket visste ikke at Jonatan var gått.</verse><verse id="4">På hver side av skaret der Jonatan prøvde å komme over til filistrenes forpost, var det en bratt klippe. Den ene hette Boses og den andre Senne.</verse><verse id="5">Den ene klippen reiser seg bratt i nord midt imot Mikmas, den andre i sør midt imot Geba.</verse><verse id="6">Så sa Jonatan til våpensveinen: Kom, la oss gå over til forposten til disse uomskårne! Kanskje Herren gjør noe for oss. Ikke noe hindrer Herren fra å frelse, enten det er ved mange eller ved få.</verse><verse id="7">Våpensveinen svarte ham: Gjør alt det du har i sinne! Gå du bare! Jeg skal følge deg hvor du vil.</verse><verse id="8">Da sa Jonatan: Nå går vi over til mennene der, og da vil de få se oss.</verse><verse id="9">Hvis de da sier til oss: Stå stille til vi kommer bort til dere! - så blir vi stående hvor vi er, og går ikke opp til dem.</verse><verse id="10">Men hvis de sier: Kom opp til oss! - så går vi opp, for da har Herren gitt dem i vår hånd. Dette skal vi ha til tegn.</verse><verse id="11">Da de nå begge var kommet så langt at de kunne bli sett fra filistrenes forpost, sa filistrene: Se, der kommer hebreerne ut fra hulene som de har gjemt seg i!</verse><verse id="12">Og mennene på forposten ropte til Jonatan og våpensveinen hans og sa: Kom opp til oss, så skal vi si dere noe! Da sa Jonatan til våpensveinen: Stig opp etter meg, for Herren har gitt dem i Israels hånd.</verse><verse id="13">Så klatret Jonatan opp på hender og føtter, og våpensveinen hans fulgte etter ham. Jonatan felte dem, og våpensveinen gikk etter ham og slo dem i hjel.</verse><verse id="14">Ved det første angrepet Jonatan og våpensveinen gjorde, falt omkring tjue mann på en strekning som halvparten av den marken som kan pløyes på én dag.</verse><verse id="15">Da kom det redsel i leiren, på marken omkring og blant hele folket. Også forposten og herjeflokken ble grepet av redsel. Jorden skalv, og det kom en redsel fra Gud.</verse><verse id="16">Sauls vakter i Gibea i Benjamin fikk se at flokken oppløste seg og beveget seg hit og dit.</verse><verse id="17">Da sa Saul til folket som han hadde hos seg: Tell etter og se hvem som er gått fra oss! Så talte de etter, og det viste seg at Jonatan og våpensveinen hans ikke var der.</verse><verse id="18">Da sa Saul til Akia: Kom hit med Guds ark! Guds ark var på den tiden der blant Israels barn.</verse><verse id="19">Men mens Saul talte med presten, ble larmen i filistrenes leir større og større. Da sa Saul til presten: La det være!</verse><verse id="20">Saul og alt folket som var med ham, samlet seg. Da de kom dit hvor striden sto, fikk de se at den ene hadde løftet sverd mot den andre, og forvirringen var veldig stor.</verse><verse id="21">Også de hebreerne som nå likesom før var med filistrene, og som hadde dratt opp med dem og var rundt omkring i deres leir, slo seg nå sammen med de israelittene som var med Saul og Jonatan.</verse><verse id="22">Og da alle de israelittene som hadde gjemt seg i Efra’im-fjellene, hørte at filistrene flyktet, satte også alle disse etter dem og kjempet mot dem.</verse><verse id="23">Slik frelste Herren Israel denne dagen. Og striden dro seg bortover forbi Bet-Aven.</verse><verse id="24">Israels menn var svært slitne denne dagen, for Saul hadde latt folket sverge og si: Forbannet være den som nyter noe mat før i kveld, når jeg har fått hevnet meg på mine fiender! Og det var ingen av folket som smakte mat.</verse><verse id="25">Så kom alt folket inn i skogen, og der var det honning på marken.</verse><verse id="26">Med det samme folket kom inn i skogen, fikk de se en hel strøm av honning. Men ingen av folket førte hånden til munnen, for de fryktet for eden.</verse><verse id="27">Men Jonatan hadde ikke hørt at hans far lot folket sverge. Han rakte ut staven han hadde i hånden, og dyppet enden av den i en vokskake og førte så hånden til munnen igjen. Da ble hans øyne klare.</verse><verse id="28">Da tok en mann av folket til orde og sa: Din far har latt folket sverge og si: Forbannet være den som tar til seg mat i dag! Derfor er folket blitt utmattet.</verse><verse id="29">Jonatan svarte: Min far har ført ulykke over landet. Se bare hvor klare øynene mine er blitt fordi jeg har smakt litt av denne honningen!</verse><verse id="30">Hvor mye større ville ikke mannefallet blitt blant filistrene dersom folket i dag hadde fått ete av det byttet de har tatt fra fiendene sine.</verse><verse id="31">Den dagen slo de filistrene og forfulgte dem fra Mikmas til Ajalon. Folket var da svært utmattet,</verse><verse id="32">og tok straks fatt på byttet. De tok småfe og storfe og kalver og slaktet dem på marken og åt kjøttet med blodet i.</verse><verse id="33">Så kom det noen og fortalte Saul dette og sa: Se, folket synder mot Herren og eter kjøtt med blodet i. Han sa: Dere har vært troløse! Velt nå en stor stein hit til meg.</verse><verse id="34">Så sa Saul: Gå omkring blant folket og si til dem at de skal komme hit til meg, hver med sin okse og sitt lam og slakte dem her og ete, for at dere ikke skal synde mot Herren og ete kjøttet med blodet i. Da førte hver mann av folket med egen hånd sin okse fram om natten og slaktet dem der.</verse><verse id="35">Og Saul bygde et alter for Herren. Det var det første alter han bygde for Herren.</verse><verse id="36">Deretter sa Saul: La oss dra nedover og sette etter filistrene nå i natt, og plyndre dem til morgenen lyser fram. La ikke en eneste mann blant dem bli i live. De svarte: Gjør som du synes! Da sa presten: La oss tre fram for Gud!</verse><verse id="37">Og Saul spurte Gud: Skal jeg dra nedover og sette etter filistrene? Vil du gi dem i Israels hånd? Men han svarte ham ikke den dagen.</verse><verse id="38">Da sa Saul: Kom fram, alle høvdinger blant folket, så dere kan få vite og se hvordan det har seg med den synden som er begått i dag!</verse><verse id="39">For så sant Herren lever, han som frelser Israel, om så skylden er hos sønnen min Jonatan, skal han sannelig dø! Men ingen av hele folket svarte ham.</verse><verse id="40">Så sa han til hele Israel: Stå dere på den ene siden, så skal jeg og Jonatan, sønnen min, stå på den andre siden. Folket svarte Saul: Gjør som du synes!</verse><verse id="41">Da sa Saul til Herren, Israels Gud: La sannheten komme fram! Og loddet falt på Jonatan og Saul, men folket gikk fri.</verse><verse id="42">Så sa Saul: Kast lodd mellom meg og sønnen min Jonatan! Og loddet falt på Jonatan.</verse><verse id="43">Da sa Saul til Jonatan: Si meg hva du har gjort! Jonatan fortalte ham det og sa: Jeg tok litt honning på enden av staven jeg hadde i hånden min, og smakte på den. Her står jeg, jeg må dø.</verse><verse id="44">Da sa Saul: Gud la det gå meg ille både nå og siden om du ikke skal dø, Jonatan!</verse><verse id="45">Men folket sa til Saul: Skulle Jonatan dø, han som har vunnet denne store seieren for Israel? Langt derifra! Så sant Herren lever, skal det ikke falle et hår av hodet hans til jorden. For med Guds hjelp har han gjort sin gjerning i dag. Slik fridde folket Jonatan fra døden.</verse><verse id="46">Men Saul holdt opp med å forfølge filistrene og dro hjem. Og filistrene dro tilbake til sitt land.</verse><verse id="47">Da Saul hadde tatt kongedømmet over Israel, førte han krig mot alle fiendene sine rundt om: mot Moab og mot Ammons barn og mot Edom og mot kongene i Soba og mot filistrene. Overalt hvor han vendte seg hen, seiret han.</verse><verse id="48">Han viste sin styrke ved å slå amalekittene, og han fridde Israel fra dem som plyndret dem.</verse><verse id="49">Sauls sønner var Jonatan og Jisjvi og Malkisjua. Han hadde to døtre, den førstefødte hette Merab og den yngste Mikal.</verse><verse id="50">Sauls kone hette Akinoam, hun var datter til Akima’as. Hans hærfører hette Abner, han var sønn til Ner, som var onkel til Saul.</verse><verse id="51">For Kis, Sauls far, og Ner, Abners far, var sønner av Abiel.</verse><verse id="52">Krigen mot filistrene var hard alle Sauls dager. Og når Saul så en sterk og krigsdyktig mann, tok han ham i sin tjeneste.</verse></chapter><chapter id="15"><verse id="1">Samuel sa til Saul: Det var meg Herren sendte for å salve deg til konge over hans folk, over Israel. Så lyd nå Herrens ord!</verse><verse id="2">Så sier Herren, hærskarenes Gud: Jeg vil straffe Amalek for det han gjorde mot Israel, at han la seg i veien for ham da han dro opp fra Egypt.</verse><verse id="3">Gå nå av sted og slå Amalek. Slå med bann alt det han har. Spar ham ikke, men drep både mann og kvinne, både barn og diebarn, både okse og sau, både kamel og esel.</verse><verse id="4">Så kalte Saul folket til våpen og mønstret dem i Tela’im. Det var to hundre tusen mann fotfolk og ti tusen mann fra Juda.</verse><verse id="5">Da Saul kom til amalekittenes by, la han et bakhold i dalen.</verse><verse id="6">Og Saul sa til kenittene: Gå bort, skill dere fra amalekittene og dra ned, så jeg ikke skal ødelegge dere sammen med dem! For dere gjorde vel mot alle Israels barn da de dro opp fra Egypt. Så skilte kenittene lag med amalekittene.</verse><verse id="7">Saul slo amalekittene og forfulgte dem fra Havila til bort imot Sur, som ligger øst for Egypt.</verse><verse id="8">Agag, Amaleks konge, tok han til fange levende. Alt folket slo han med bann og drepte dem med sverdets egg.</verse><verse id="9">Men Saul og folket sparte Agag og det beste av småfeet og storfeet og gjøfeet og lammene - alt som så godt ut, og ville ikke slå dem med bann. Men alt det feet som var dårlig og verdiløst, det slo de med bann.</verse><verse id="10">Da kom Herrens ord til Samuel, og det lød slik:</verse><verse id="11">Jeg angrer at jeg har gjort Saul til konge, for han har vendt seg bort fra meg og har ikke gjort det jeg har befalt ham. Da ble Samuels vrede opptent, og han ropte til Herren hele natten.</verse><verse id="12">Morgenen etter sto Samuel tidlig opp for å møte Saul. Da kom noen og sa til Samuel: Se, Saul kom til Karmel*, og der reiste han et minnesmerke for seg selv, og så snudde han og dro videre ned til Gilgal.</verse><verse id="13">Da nå Samuel kom til Saul, sa Saul til ham: Velsignet være du av Herren! Jeg har gjort etter Herrens ord.</verse><verse id="14">Men Samuel sa: Hva er da dette for en breking av småfe som lyder for ørene mine? Og hva er det for rauting av storfe jeg hører?</verse><verse id="15">Saul svarte: De har ført dem med fra amalekittene. For folket sparte det beste av småfeet og av storfeet for å ofre det til Herren din Gud. Men resten har vi slått med bann.</verse><verse id="16">Da sa Samuel til Saul: Hold opp! Så vil jeg forkynne deg hva Herren har talt til meg i natt. Han sa til ham: Tal!</verse><verse id="17">Samuel sa: Da du var liten i dine egne øyne, ble du hode for Israels stammer, og Herren salvet deg til konge over Israel.</verse><verse id="18">Og Herren sendte deg av sted og sa: Gå og slå disse synderne, amalekittene, med bann og før krig mot dem til du får gjort ende på dem!</verse><verse id="19">Hvorfor adlød du da ikke Herrens ord, men kastet deg over byttet og gjorde det som var ondt i Herrens øyne?</verse><verse id="20">Da sa Saul til Samuel: Jeg har adlydt Herrens ord og har gått den veien Herren sendte meg. Jeg har ført Agag, Amaleks konge, hit og slått Amalek med bann.</verse><verse id="21">Men folket tok av byttet, småfe og storfe, det beste av det bannlyste, for å ofre det til Herren din Gud i Gilgal.</verse><verse id="22">Da sa Samuel: Har vel Herren like meget behag i brennoffer og slaktoffer som i lydighet mot Herrens ord? Nei, lydighet er bedre enn offer, lydhørhet er bedre enn fettet av værer.</verse><verse id="23">For gjenstridighet er ikke bedre enn trolldoms-synd, og tross er som avgudsdyrkelse. Fordi du har forkastet Herrens ord, har han forkastet deg, så du ikke skal være konge.</verse><verse id="24">Da sa Saul til Samuel: Jeg har syndet! Jeg har overtrådt Herrens bud og dine ord, for jeg var redd folket og gjorde som de sa.</verse><verse id="25">Men tilgi meg nå min synd, og bli med meg tilbake, så jeg kan tilbe Herren!</verse><verse id="26">Samuel svarte Saul: Jeg vil ikke gå tilbake sammen med deg! For du har forkastet Herrens ord, og derfor har Herren forkastet deg, så du ikke skal være konge over Israel.</verse><verse id="27">Dermed vendte Samuel seg og ville gå. Men Saul grep fatt i kanten av ytterkappen hans, så den ble revet av.</verse><verse id="28">Da sa Samuel til ham: Herren har i dag revet kongedømmet over Israel fra deg og gitt det til en annen, som er bedre enn du.</verse><verse id="29">Og han som er Israels ære lyver ikke og angrer ikke. For han er ikke et menneske så han skulle angre.</verse><verse id="30">Saul svarte: Jeg har syndet, men vis meg likevel ære nå for mitt folks eldste og for Israel og vend tilbake sammen med meg, så jeg kan tilbe Herren din Gud.</verse><verse id="31">Da fulgte Samuel ham tilbake, og Saul tilba Herren.</verse><verse id="32">Så sa Samuel: Før Agag, Amaleks konge, hit til meg! - Glad til sinns gikk Agag bort til ham, og Agag sa: Sannelig, dødens bitterhet er veket bort!</verse><verse id="33">Men Samuel sa: Likesom sverdet ditt har gjort kvinner barnløse, så skal nå din mor bli barnløs fremfor andre kvinner! Så hogg Samuel Agag ned for Herrens åsyn i Gilgal.</verse><verse id="34">Deretter dro Samuel til Rama. Men Saul dro opp til sitt hus i Sauls Gibea.</verse><verse id="35">Helt til sin dødsdag gikk ikke Samuel for å treffe Saul, for Samuel sørget over Saul. Men Herren angret at han hadde gjort Saul til konge over Israel.</verse></chapter><chapter id="16"><verse id="1">Herren sa til Samuel: Hvor lenge vil du sørge over Saul, enda jeg har forkastet ham, så han ikke skal være konge over Israel? Fyll hornet ditt med olje og gå av sted! Jeg sender deg til Isai i Betlehem, for jeg har sett meg ut en av hans sønner til å være konge.</verse><verse id="2">Men Samuel sa: Hvordan kan jeg gjøre slik en ferd? Får Saul høre det, slår han meg i hjel. Da sa Herren: Ta med deg en kvige av buskapen og si: Jeg er kommet for å ofre til Herren!</verse><verse id="3">Innby Isai til ofringen, så vil jeg la deg få vite hva du skal gjøre. Du skal salve for meg den jeg sier deg.</verse><verse id="4">Samuel gjorde som Herren sa. Da han kom til Betlehem, gikk byens eldste ham skjelvende i møte og sa: Kommer du med fred?</verse><verse id="5">Han svarte: Ja, jeg kommer med fred. Jeg kommer for å ofre til Herren. Hellige dere og kom med meg til ofringen! Og han lot Isai og sønnene hans hellige seg og innbød dem til ofringen.</verse><verse id="6">Da de kom, og han fikk se Eliab, sa han: Sannelig, Herrens salvede står her for Herren!</verse><verse id="7">Men Herren sa til Samuel: Se ikke på utseendet hans og på hans høye vekst! For jeg har forkastet ham. Jeg ser ikke på det mennesket ser på, for mennesket ser på det ytre, men Herren ser på hjertet.</verse><verse id="8">Så kalte Isai på Abinadab og lot ham tre fram for Samuel. Men han sa: Heller ikke ham har Herren utvalgt.</verse><verse id="9">Isai lot så Sjamma tre fram. Men han sa: Heller ikke ham har Herren utvalgt.</verse><verse id="10">Slik lot Isai sju sønner tre fram for Samuel. Men Samuel sa til Isai: Herren har ikke utvalgt noen av disse.</verse><verse id="11">Og Samuel sa til Isai: Er dette alle guttene du har? Han svarte: Ennå er den yngste igjen, se, han gjeter småfeet. Da sa Samuel til Isai: Send bud og hent ham! Vi setter oss ikke til bords før han kommer.</verse><verse id="12">Så sendte han bud og hentet ham. Han var rødhåret og hadde vakre øyne og var vakker av utseende. Da sa Herren: Stå opp og salv ham! For han er det.</verse><verse id="13">Da tok Samuel oljehornet og salvet ham midt iblant brødrene hans. Og Herrens Ånd kom over David fra denne dagen og siden. Så brøt Samuel opp og gikk til Rama.</verse><verse id="14">Men Herrens Ånd vek fra Saul, og en ond ånd fra Herren forferdet ham.</verse><verse id="15">Da sa Sauls tjenere til ham: Se, en ond ånd fra Gud forferder deg.</verse><verse id="16">Herre, si bare fra til dine tjenere som står her for ditt ansikt, at de skal finne en mann som kan spille harpe. Når så en ond ånd fra Gud kommer over deg, skal han spille på harpen sin. Så vil det bli bedre med deg.</verse><verse id="17">Da sa Saul til tjenerne sine: Ja, finn en mann som spiller godt, og før ham hit til meg!</verse><verse id="18">En av de unge menn svarte og sa: Se, jeg har sett en sønn av Isai fra Betlehem, som er kyndig i å spille. Han er en djerv mann og en stridsmann. Han er god til å tale for seg og er en vakker mann. Og Herren er med ham.</verse><verse id="19">Da sendte Saul bud til Isai og sa: Send til meg sønnen din David, han som gjeter småfeet!</verse><verse id="20">Så tok Isai et esel, som han lesste brød på, en skinnsekk med vin og et kje og sendte det med sin sønn David til Saul.</verse><verse id="21">Slik kom David til Saul, og han ble i hans tjeneste. Saul ble meget glad i ham, og han ble hans våpensvein.</verse><verse id="22">Og Saul sendte bud til Isai og sa: La David bli i min tjeneste! For jeg har fått godvilje for ham.</verse><verse id="23">Når da ånden fra Gud kom over Saul, tok David harpen og spilte på den. Da fikk Saul lindring. Det ble bedre med ham, og den onde ånden vek fra ham.</verse></chapter><chapter id="17"><verse id="1">Filistrene samlet hærene sine til kamp og kom sammen i Soko, som hører til Juda. De slo leir mellom Soko og Aseka ved Efes-Dammim.</verse><verse id="2">Saul og Israels menn samlet seg også. De slo leir i Terebintedalen og fylket seg mot filistrene.</verse><verse id="3">Filistrene sto ved fjellet på den ene siden, og israelittene ved fjellet på den andre siden, så de hadde dalen mellom seg.</verse><verse id="4">Da kom det en tvekjemper ut fra filistrenes leir. Han hette Goliat og var fra Gat. Han var seks alen og et spann* høy.</verse><verse id="5">På hodet hadde han en kobberhjelm, og han var kledd i en skjellbrynje. Brynjens vekt var fem tusen sekel kobber.</verse><verse id="6">Han hadde kobberskinner på leggene og et kastespyd av kobber på ryggen.</verse><verse id="7">Skaftet på spydet hans var som en vevbom, og spydodden veide seks hundre sekel jern. Skjoldbæreren hans gikk foran ham.</verse><verse id="8">Han sto fram og ropte over til Israels fylking og sa til dem: Hvorfor drar dere ut og fylker dere til strid? Er ikke jeg filisteren og dere Sauls treller? Velg ut en mann og la ham komme ned til meg!</verse><verse id="9">Hvis han kan kjempe med meg og felle meg, så skal vi være trellene deres. Men hvis jeg får bukt med ham og feller ham, så skal dere være trellene våre og tjene oss.</verse><verse id="10">Så sa filisteren: I dag har jeg hånet Israels fylking. Kom hit med en mann, så vi kan kjempe med hverandre!</verse><verse id="11">Da Saul og hele Israel hørte hva filisteren sa, ble de motløse og meget redde.</verse><verse id="12">David var sønn av den efratitten fra Betlehem i Juda som hette Isai, og som hadde åtte sønner. Denne mannen var i Sauls dager gammel og skrøpelig.</verse><verse id="13">Isais tre eldste sønner var dratt ut med Saul i krigen. Den eldste av disse tre sønnene som var dratt i krigen hette Eliab, den andre Abinadab og den tredje Sjamma.</verse><verse id="14">David var den yngste. De tre eldste hadde fulgt Saul,</verse><verse id="15">men David gikk iblant hjem igjen fra Saul for å gjete sin fars småfe i Betlehem.</verse><verse id="16">Både morgen og kveld kom filisteren fram, i førti dager stilte han seg fram.</verse><verse id="17">Så sa Isai til sin sønn David: Kjære, ta en efa av dette ristede kornet og ti brød til brødrene dine og skynd deg til leiren med det - til dine brødre.</verse><verse id="18">Men disse ti stykker fersk ost skal du ha med til den øverste høvedsmannen. Så skal du se til brødrene dine om det går dem vel, og få med deg et pant fra dem.</verse><verse id="19">Saul er med dem og alle Israels menn i Terebintedalen og kjemper mot filistrene.</verse><verse id="20">Morgenen etter sto David tidlig opp og overlot småfeet til en gjeter. Så tok han det han skulle ha med, og gikk av sted, slik Isai hadde befalt ham. Da han kom til leiren, dro hæren nettopp ut for å fylke seg til strid og oppløftet krigsropet.</verse><verse id="21">Og Israel og filistrene stilte seg opp, fylking mot fylking.</verse><verse id="22">David la ned de tingene han hadde med seg hos den som hadde tilsyn med forsyningene, og sprang fram til fylkingen. Da han kom dit, hilste han på brødrene sine.</verse><verse id="23">Mens han talte med dem, kom tvekjemperen, filisteren Goliat fra Gat, nettopp fram fra filistrenes fylking og ropte de samme ordene som før, og David hørte det.</verse><verse id="24">Alle Israels menn flyktet for mannen da de så ham, og var meget redde.</verse><verse id="25">Og en mann av Israel sa: Ser dere den mannen som kommer fram der? Han kommer for å håne Israel. Den mannen som feller ham, vil kongen gi stor rikdom og la ham få datteren sin og gjøre hans fars hus skattefritt i Israel.</verse><verse id="26">Da sa David til de mennene som sto tett ved ham: Hva skal han få den mannen som feller denne filisteren og tar skammen bort fra Israel? For hvem er han vel denne uomskårne filisteren, som våger seg til å håne den levende Guds hær?</verse><verse id="27">Og folket gjentok for ham de samme ordene og sa: Det og det skal den mannen få som feller ham.</verse><verse id="28">Eliab, hans eldste bror, hørte hva han snakket med mennene om. Da ble hans vrede opptent mot David, og han sa: Hvorfor er du kommet hit ned? Hvem har du overlatt de få sauene til der ute i ørkenen? Jeg kjenner ditt overmot og ditt hjertes ondskap! Du er bare kommet hit ned for å se på slaget.</verse><verse id="29">Men David sa: Hva har jeg gjort nå? Det var jo bare et ord!</verse><verse id="30">Så vendte han seg fra ham til en annen og spurte om det samme, og folket svarte ham som første gang.</verse><verse id="31">Det kom da ut hva David hadde sagt, og Saul fikk også høre det. Han lot ham hente til seg.</verse><verse id="32">Og David sa til Saul: Ingen må miste motet på grunn av ham! Din tjener vil gå og kjempe med denne filisteren.</verse><verse id="33">Men Saul sa til David: Du kan ikke gå mot denne filisteren og kjempe med ham. Du er ung, og han er en krigsmann fra sin ungdom av.</verse><verse id="34">Men David svarte Saul: Din tjener gjette småfeet for sin far. Kom det da en løve eller en bjørn og tok en sau fra flokken,</verse><verse id="35">da sprang jeg etter den og slo den og rev sauen ut av gapet på den. Og reiste den seg så mot meg, tok jeg den i skjegget og slo den og drepte den.</verse><verse id="36">Både løve og bjørn har din tjener slått i hjel. Og det skal gå denne uomskårne filisteren som en av dem, fordi han har hånet den levende Guds hær.</verse><verse id="37">Så sa David: Herren, som har fridd meg av løvens og bjørnens vold, han skal også fri meg av denne filisterens vold. Da sa Saul til David: Gå, og Herren være med deg!</verse><verse id="38">Saul ga David sine egne klær. Han satte en kobberhjelm på hodet hans og hadde på ham en brynje.</verse><verse id="39">Og David bandt sverdet hans om seg utenpå klærne sine og ville til å gå, for han hadde ikke prøvd det før. Og David sa til Saul: Jeg kan ikke gå med dette, for jeg har ikke prøvd det før. Så tok David alt dette av seg.</verse><verse id="40">Han tok staven sin i hånden og søkte seg ut fem glatte steiner i bekken. Dem la han i gjetertasken som han hadde med seg, og slyngen sin hadde han i hånden. Så gikk han fram mot filisteren.</verse><verse id="41">Filisteren kom nærmere og nærmere bort mot David, og skjoldbæreren hans gikk foran ham.</verse><verse id="42">Da filisteren så fremfor seg og fikk se David, foraktet han ham, fordi han var ung og rødhåret og fager å se til.</verse><verse id="43">Og filisteren sa til David: Er jeg en hund, siden du kommer mot meg med kjepper? Og filisteren forbannet David ved sin gud.</verse><verse id="44">Så sa filisteren til David: Kom hit til meg, så skal jeg gi kjøttet ditt til himmelens fugler og markens dyr.</verse><verse id="45">David svarte filisteren: Du kommer mot meg med sverd og lanse og kastespyd. Men jeg kommer mot deg i Herrens, hærskarenes Guds navn, han som er Gud for Israels fylkinger - han som du har hånet.</verse><verse id="46">I dag skal Herren gi deg i min hånd, og jeg skal slå deg i hjel og skille hodet ditt fra kroppen. Jeg skal i dag gi likene fra filistrenes leir til himmelens fugler og til jordens ville dyr. Og all jorden skal få se at Israel har en Gud.</verse><verse id="47">Og hele dette folket skal få se at det ikke er ved sverd og spyd Herren frelser. For Herren råder for krigen. Og han skal gi dere i vår hånd.</verse><verse id="48">Da nå filisteren gjorde seg ferdig og gikk fram og kom nærmere bort mot David, skyndte David seg og sprang fram mot fylkingen, mot filisteren.</verse><verse id="49">Og David stakk hånden i tasken og tok fram en stein. Den slynget han ut og traff filisteren i pannen. Steinen trengte dypt inn i pannen hans, og han falt med ansiktet mot jorden.</verse><verse id="50">Slik vant David over filisteren med slyngen og steinen. Han slo filisteren og drepte ham, enda David ikke hadde noe sverd i hånden.</verse><verse id="51">Og David sprang fram og stilte seg tett ved filisteren. Han tok sverdet hans og dro det ut av sliren og drepte ham og hogg hodet hans av med sverdet. Og da filistrene så at kjempen deres var død, tok de flukten.</verse><verse id="52">Da gikk Israels og Judas menn fram. De oppløftet krigsropet og forfulgte filistrene til bort imot Gat og like til Ekrons porter. Det lå falne filistrer på veien til Sja’arajim og helt fram til Gat og til Ekron.</verse><verse id="53">Så forfulgte ikke Israels barn filistrene lenger, men vendte tilbake og plyndret leiren deres.</verse><verse id="54">David tok filisterens hode og hadde det med seg til Jerusalem. Men våpnene hans la han i teltet sitt.</verse><verse id="55">Da Saul så David gå ut mot filisteren, sa han til Abner, hærføreren: Hvem er denne gutten sønn til, Abner? Abner svarte: Så sant du lever, konge, jeg vet ikke.</verse><verse id="56">Da sa kongen: Spør etter hvem denne gutten er sønn til.</verse><verse id="57">Da så David vendte tilbake etter at han hadde slått filisteren i hjel, tok Abner ham og førte ham fram for Saul. Han hadde ennå filisterens hode i hånden.</verse><verse id="58">Og Saul sa til ham: Hvem er du sønn til, unge mann? David svarte: Jeg er sønn til din tjener Isai fra Betlehem.</verse></chapter><chapter id="18"><verse id="1">Etter Davids samtale med Saul ble Jonatans sjel knyttet til Davids sjel. Jonatan fikk ham kjær som sitt eget liv.</verse><verse id="2">Samme dag tok Saul ham til seg, han lot ham ikke mer få vende tilbake til sin fars hus.</verse><verse id="3">Og Jonatan gjorde en pakt med David, fordi han hadde ham kjær som sitt eget liv.</verse><verse id="4">Jonatan tok av seg den ytterkappen han hadde på, og ga den til David, likeså krigsklærne sine, ja, også sverdet og buen og beltet.</verse><verse id="5">Så dro David ut. Han bar seg klokt at i alt det Saul satte ham til. Saul satte ham over krigsmennene sine, og han var vel likt av hele folket, også av Sauls tjenere.</verse><verse id="6">Så skjedde det da de kom hjem, da David vendte tilbake etter at han hadde slått filisteren, at kvinnene gikk ut fra alle Israels byer for å møte kong Saul med sang og dans, med tamburiner og med gledesrop og med musikk.</verse><verse id="7">Og de dansende kvinnene istemte en sang og sa: Saul har slått sine tusener, men David sine ti tusener!</verse><verse id="8">Da ble Saul meget vred, for dette ordet likte han dårlig. Og han sa: De har gitt David ti tusener, og meg har de gitt tusener! Nå står det bare tilbake at han får kongedømmet!</verse><verse id="9">Fra den dagen så Saul stadig skjevt til David.</verse><verse id="10">Dagen etter kom det en ond ånd fra Gud over Saul. Han profeterte* inne i huset, og David spilte på harpen, som han pleide å gjøre hver dag. Saul hadde et spyd i hånden.</verse><verse id="11">Da kastet Saul spydet og tenkte: Jeg vil støte det gjennom David og inn i veggen. Men David bøyde seg til side for ham to ganger.</verse><verse id="12">Saul var redd for David, for Herren var med ham, men han var veket bort fra Saul.</verse><verse id="13">Derfor sendte Saul ham fra seg og satte ham til høvding over tusen. Og han gikk foran folket både når de dro ut og når de kom inn.</verse><verse id="14">David bar seg klokt at i alt han tok seg fore, og Herren var med ham.</verse><verse id="15">Da nå Saul så at han bar seg meget klokt at, ble han redd for ham.</verse><verse id="16">Men hele Israel og Juda hadde David kjær, for det var han som dro ut og dro inn foran dem.</verse><verse id="17">Og Saul sa til David: Se, her er min eldste datter Merab. Henne vil jeg gi deg til kone. Vær meg bare en tapper sønn, så du fører Herrens kriger! - For Saul tenkte: Min hånd skal ikke ramme ham, men filistrenes hånd skal ramme ham.</verse><verse id="18">David svarte Saul: Hvem er jeg, og hvem er min familie, min fars ætt i Israel, at jeg skulle bli kongens svigersønn?</verse><verse id="19">Men da tiden kom at Merab, Sauls datter, skulle bli gitt til David, ble hun gitt som kone til Adriel fra Mehola.</verse><verse id="20">Mikal, Sauls datter, elsket David. Da Saul fikk vite dette, syntes han godt om det.</verse><verse id="21">Saul tenkte: Jeg vil la ham få henne, så hun kan bli til en snare for ham, og filistrenes hånd kan ramme ham. Og Saul sa til David: Ved min andre datter skal du i dag bli svigersønnen min.</verse><verse id="22">Og Saul bød sine tjenere: Tal hemmelig med David og si: Kongen liker deg, og alle hans tjenere har deg kjær. Derfor bør du nå bli kongens svigersønn!</verse><verse id="23">Da Sauls tjenere sa dette til David, svarte han: Synes dere at det er en liten ting å bli kongens svigersønn? Jeg er jo en fattig og ubetydelig mann.</verse><verse id="24">Sauls tjenere fortalte ham dette og sa: Slik sa David.</verse><verse id="25">Da sa Saul: Så skal dere si til David: Kongen krever ingen annen festegave enn hundre filister-forhuder, så han kan få hevnet seg på fiendene sine. Men Saul tenkte å felle David ved filistrenes hånd.</verse><verse id="26">Da tjenerne hans fortalte David dette, var David glad over at han skulle bli kongens svigersønn. Og før tiden ennå var ute,</verse><verse id="27">gjorde David seg i stand og dro av sted med mennene sine og slo i hjel to hundre mann blant filistrene. Og David tok deres forhuder med seg og la dem fulltallig fram for kongen, så han kunne bli kongens svigersønn. Da ga Saul ham sin datter Mikal til kone.</verse><verse id="28">Nå kunne Saul se og forstå at Herren var med David. Og Mikal, Sauls datter, elsket ham.</verse><verse id="29">Da ble Saul enda mer redd David, og Saul var Davids fiende all sin tid.</verse><verse id="30">Så dro filistrenes høvdinger ut i krigen, og så ofte de dro ut, bar David seg klokere at enn alle Sauls tjenere, og han fikk et ærefullt navn.</verse></chapter><chapter id="19"><verse id="1">Saul talte til sønnen sin Jonatan, og til alle tjenerne sine om å få drept David. Men Jonatan, Sauls sønn, hadde David meget kjær.</verse><verse id="2">Og Jonatan fortalte det til David og sa: Saul, min far, søker å drepe deg. Ta deg nå i vare i morgen tidlig og bli i skjul og hold deg gjemt!</verse><verse id="3">Så vil jeg gå ut og stå ved siden av min far på marken hvor du er. Og jeg vil tale om deg til min far. Merker jeg noe, så skal jeg si det til deg.</verse><verse id="4">Og Jonatan talte vel om David til Saul, sin far, og sa til ham: Kongen skulle ikke synde mot sin tjener David! For han har ikke syndet mot deg, og det han har gjort, har vært til stor nytte for deg.</verse><verse id="5">Han satte livet på spill og slo filisteren, og Herren lot hele Israel vinne en stor seier. Du så det selv og gledet deg. Hvorfor vil du da gjøre synd mot uskyldig blod og drepe David uten grunn?</verse><verse id="6">Saul hørte på Jonatans ord, og Saul sverget: Så sant Herren lever, han skal ikke drepes.</verse><verse id="7">Da kalte Jonatan på David og fortalte ham alt dette. Og Jonatan førte David til Saul, og han var hos ham som før.</verse><verse id="8">Men krigen varte ved. David dro ut og kjempet mot filistrene. Han påførte dem et stort mannefall, og de flyktet for ham.</verse><verse id="9">Og en ond ånd fra Herren kom over Saul mens han satt i sitt hus med spydet sitt i hånden, og David spilte på harpen.</verse><verse id="10">Da prøvde Saul å støte spydet gjennom David og inn i veggen. Men han vek til side for Saul, så han støtte spydet i veggen. Samme natt flyktet David og slapp bort.</verse><verse id="11">Og Saul sendte bud til Davids hus for å vokte på ham og drepe ham om morgenen. Men Mikal, Davids kone, varslet ham om det og sa: Berger du ikke livet i natt, så blir du drept i morgen.</verse><verse id="12">Mikal firte David ned gjennom vinduet, og han flyktet sin vei og slapp bort.</verse><verse id="13">Så tok Mikal husguden og la den i sengen. Hun la et teppe av geitehår ved hodet på den og dekket den til med et klede.</verse><verse id="14">Da Saul sendte bud for å hente David, sa hun: Han er syk.</verse><verse id="15">Så sendte Saul mennene av sted for å få se David og sa: Bær ham hit til meg i sengen, så han kan bli drept!</verse><verse id="16">Men da mennene kom inn, da var det husguden som lå i sengen med geitehårsteppet ved hodet.</verse><verse id="17">Da sa Saul til Mikal: Hvorfor har du narret meg slik og latt min fiende slippe bort, så han er kommet unna? Mikal svarte Saul: Han sa til meg: La meg slippe bort, ellers slår jeg deg i hjel.</verse><verse id="18">Da David var flyktet og hadde sluppet unna, kom han til Samuel i Rama og fortalte alt det Saul hadde gjort mot ham. Han og Samuel tok av sted til Nevajot og bodde der.</verse><verse id="19">Og det ble meldt til Saul: David er i Nevajot ved Rama.</verse><verse id="20">Da sendte Saul noen menn for å ta David. Da de fikk se flokken av profeter som profeterte, og Samuel som sto foran dem, da kom Guds Ånd over Sauls sendebud, så de også profeterte.</verse><verse id="21">Da Saul fikk vite dette, sendte han andre menn av sted, men også de profeterte. Så sendte Saul bud igjen for tredje gang, men også de profeterte.</verse><verse id="22">Da gikk han selv til Rama. Da han kom til den store brønnen i Seku, spurte han: Hvor er Samuel og David? De svarte: De er i Nevajot ved Rama.</verse><verse id="23">Da han så gikk dit, til Nevajot ved Rama, da kom Guds Ånd også over ham. Han gikk og profeterte hele veien til han kom fram til Nevajot ved Rama.</verse><verse id="24">Da tok også han av seg klærne. Også han profeterte mens han sto foran Samuel, og han falt ned og lå der naken* hele den dagen og hele natten. Derfor sier folk: Er også Saul blant profetene?</verse></chapter><chapter id="20"><verse id="1">Men David flyktet fra Nevajot ved Rama. Han kom og sa til Jonatan: Hva har jeg gjort? Hva er min misgjerning, og hva er min synd mot din far, siden han står meg etter livet?</verse><verse id="2">Da sa han til ham: Langt ifra! Du skal ikke dø. Min far gjør aldri noe, verken stort eller smått, uten at han lar meg få vite det. Hvorfor skulle da min far skjule dette for meg? Nei, det er ikke slik.</verse><verse id="3">Men David svarte med en ed: Din far vet godt at jeg har funnet nåde for dine øyne. Derfor tenker han slik: Jonatan må ikke få vite dette, for at han ikke skal bli bedrøvet. Men så sant Herren lever, og så sant du lever: Det er bare et skritt mellom meg og døden.</verse><verse id="4">Da sa Jonatan til David: Alt det du ønsker, vil jeg gjøre for deg.</verse><verse id="5">David svarte Jonatan: I morgen er det nymånedagen. Da skulle jeg jo sitte til bords med kongen. Men la meg nå få gå, så vil jeg gjemme meg ute på marken til om kvelden i overmorgen.</verse><verse id="6">Dersom din far savner meg, så skal du si: David ba meg inntrengende om lov til å gå hjem til Betlehem i all hast, for hele ætten holder nå sin årlige ofring der.</verse><verse id="7">Dersom han da sier: Det er godt! - da kan din tjener være trygg. Men dersom hans vrede blir opptent, så kan du være viss på at det er hans faste forsett å gjøre noe ondt.</verse><verse id="8">Vis da godhet mot din tjener, siden du har latt din tjener tre inn i vennskapspakt med deg i Herrens navn! Men er det noen misgjerning hos meg, så drep meg du! Hvorfor skal du vel føre meg til din far?</verse><verse id="9">Jonatan svarte: Nei, det skal aldri hende deg! Men skjønner jeg at det er et fast forsett hos min far å la noe ondt hende deg, skulle jeg da ikke la deg få vite det?</verse><verse id="10">Da sa David til Jonatan: Hvem skal varsle meg om det eller si meg om din far gir deg et hardt svar?</verse><verse id="11">Og Jonatan sa til David: Kom, la oss gå ut på marken! Så gikk de begge dit ut.</verse><verse id="12">Og Jonatan sa til David: Ved Herren, Israels Gud: I morgen eller i overmorgen på denne tiden vil jeg finne ut om min far er vel sinnet mot David. Dersom jeg så ikke sender bud til deg og lar deg få vite det,</verse><verse id="13">så må Herren la det gå Jonatan ille både nå og siden! Vil min far føre ondt over deg, så skal jeg la deg få vite det og la deg slippe bort, så du kan dra din vei i fred. Må Herren være med deg, som han har vært med min far!</verse><verse id="14">Og hvis jeg ennå er i live, vil du da ikke gjøre Herrens miskunnhet mot meg og ikke la meg dø?</verse><verse id="15">Aldri noensinne vil du ta bort din godhet fra mitt hus, ikke engang når Herren gjør ende på Davids fiender og utrydder dem alle som én av jorden.</verse><verse id="16">Så gjorde Jonatan en pakt med Davids hus og sa: Herren ta hevn over Davids fiender!</verse><verse id="17">Ved sin kjærlighet til David, fikk Jonatan ham til å love dette med ed, for han hadde ham kjær som sitt eget liv.</verse><verse id="18">Så sa Jonatan til ham: I morgen er det nymånedagen. Da vil du bli savnet når plassen din er tom.</verse><verse id="19">Men gå i overmorgen fort ned til det stedet hvor du holdt deg gjemt den dagen ugjerningen skulle vært utført, og sett deg ved Esel-steinen.</verse><verse id="20">Da skal jeg skyte tre piler bortover mot deg som om jeg skjøt til måls.</verse><verse id="21">Så skal jeg sende tjeneren min dit bort og si: Gå og finn pilene! Sier jeg da til tjeneren: Se, pilene ligger hitenfor deg, ta dem! - så kan du komme. For da kan du være trygg. Så sant Herren lever, det er ingen fare.</verse><verse id="22">Men sier jeg til den unge mannen: Se, pilene ligger bortenfor deg! - så må du gå. For da vil Herren at du skal dra bort!</verse><verse id="23">Og når det gjelder det vi har talt om, jeg og du, så er Herren vitne mellom meg og deg til evig tid.</verse><verse id="24">Så gjemte David seg ute på marken. Da det ble nymåne, satte kongen seg til bords for å holde måltid.</verse><verse id="25">Kongen satt på sin vanlige plass, på plassen ved veggen. Jonatan sto opp, og Abner satte seg ved siden av Saul. Men Davids plass var tom.</verse><verse id="26">Saul sa ikke noe den dagen, for han tenkte: Det har vel hendt ham noe, så han ikke er ren - nei, han er sikkert ikke ren.</verse><verse id="27">Men da Davids plass var tom også den neste dagen, dagen etter nymåne, sa Saul til Jonatan, sin sønn: Hvorfor er ikke Isais sønn kommet til måltidet verken i går eller i dag?</verse><verse id="28">Jonatan svarte Saul: David ba meg inntrengende om å få lov til å gå til Betlehem.</verse><verse id="29">Han sa: Vær så snill å la meg få gå! For hele ætten vår holder en offerhøytid i vår by. Min bror har selv pålagt meg å komme. Hvis jeg har funnet nåde for dine øyne, så gi meg lov til å dra bort og hilse på brødrene mine! - Derfor er han ikke kommet til kongens bord.</verse><verse id="30">Da ble Sauls vrede opptent mot Jonatan, og han sa til ham: Du sønn av en dårlig og gjenstridig kvinne! Vet jeg ikke at du har Isais sønn kjær til skam for deg selv og for din mor som fødte deg!</verse><verse id="31">Så lenge Isais sønn er til på jorden, er verken du eller din kongemakt trygg. Send derfor bud og hent ham hit til meg, for han er dødsens.</verse><verse id="32">Jonatan svarte Saul, sin far, og sa til ham: Hvorfor skal han dø? Hva har han gjort?</verse><verse id="33">Men Saul slynget spydet mot ham for å felle ham. Da skjønte Jonatan at det var hans fars faste forsett å drepe David.</verse><verse id="34">Og Jonatan sto opp fra bordet i brennende vrede. Han smakte ikke mat den andre nymånedagen. Han var bedrøvet for Davids skyld, fordi hans far hadde hånet ham.</verse><verse id="35">Morgenen etter gikk Jonatan ut på marken på den tiden han hadde avtalt med David. Han hadde en liten gutt med seg.</verse><verse id="36">Og han sa til gutten: Spring og finn pilene som jeg skyter ut! Gutten sprang av sted, og han skjøt pilene bort over ham.</verse><verse id="37">Og da gutten kom til det stedet hvor pilen lå, den som Jonatan hadde skutt, ropte Jonatan til gutten: Ligger ikke pilen bortenfor deg?</verse><verse id="38">Så ropte Jonatan enda en gang til gutten: Vær snar! Skynd deg! Stans ikke! Og Jonatans gutt samlet pilene opp og kom tilbake til sin herre.</verse><verse id="39">Men gutten visste ikke om noe. Det var bare Jonatan og David som visste hva det gjaldt.</verse><verse id="40">Så ga Jonatan sine våpen til gutten og sa til ham: Gå inn til byen med dette!</verse><verse id="41">Da gutten var gått, kom David fram på sørsiden av steinen. Han falt på sitt ansikt til jorden og bøyde seg tre ganger. De kysset hverandre og gråt begge, men David mest.</verse><verse id="42">Og Jonatan sa til David: Gå bort i fred! Når det gjelder det vi to har tilsverget hverandre i Herrens navn, skal Herren for alltid være vitne om pakten mellom meg og deg og mellom min ætt og din ætt.</verse></chapter><chapter id="21"><verse id="1">David kom til presten Akimelek i Nob*. Og Akimelek kom skjelvende for å møte David, og sa til ham: Hvorfor er du alene og har ingen med deg?</verse><verse id="2">David svarte presten Akimelek: Kongen har gitt meg et ærend å utføre. Han sa til meg: Ingen må få vite noe om det ærendet jeg sender deg i, og som jeg har gitt deg å utføre. Mine menn har jeg satt stevne på det og det sted.</verse><verse id="3">Men hva har du nå for hånden? La meg få fem brød eller hva som finnes her!</verse><verse id="4">Presten svarte David og sa: Jeg har ikke alminnelig brød for hånden. Men hellig brød er her - bare mennene har holdt seg fra kvinner.</verse><verse id="5">David svarte presten og sa til ham: Ja visst, kvinner har vi ikke hatt anledning til å være sammen med, verken i går eller i forgårs. Da jeg dro ut, var alt det mennene mine hadde på seg, hellig. Vel er dette en ferd som ikke er hellig, men i dag blir den hellig ved det de har på seg.</verse><verse id="6">Da ga presten ham hellig brød. For det var ikke annet brød der enn skuebrødene, som var tatt bort fra Herrens åsyn, for at ferskt brød kunne legges isteden samme dag som de ble tatt bort.</verse><verse id="7">Men denne dagen var det en av Sauls tjenere som holdt seg inne der for Herrens åsyn. Han hette Doeg og var fra Edom. Han var den øverste av Sauls gjetere.</verse><verse id="8">David sa til Akimelek: Har du ikke et spyd eller et sverd her ved hånden? For jeg har verken tatt sverdet mitt eller mine andre våpen med meg. For kongens ærend har hast.</verse><verse id="9">Presten svarte: Filisteren Goliats sverd, han som du slo i hjel i Terebintedalen, se, det henger innsvøpt i et klede bak efoden*. Vil du ha det, så ta det! Det er ikke noe annet sverd her. David sa: Det finnes ikke maken til det, gi meg det!</verse><verse id="10">Så brøt David opp og flyktet samme dag for Saul. Og han kom til Akisj, til kongen i Gat.</verse><verse id="11">Og Akisjs tjener sa til ham: Er ikke dette David, landets konge? Er det ikke ham de sang om under dansen: Saul har slått sine tusener, men David sine ti tusener?</verse><verse id="12">David la seg disse ordene på hjertet og var svært redd Akisj, kongen i Gat.</verse><verse id="13">Derfor forandret han sin atferd når de så ham, og lot som han var gal mellom hendene på dem, risset på dørene i porten og siklet i skjegget.</verse><verse id="14">Da sa Akisj til tjenerne sine: Dere ser jo at det er en gal mann! Hvorfor kommer dere til meg med ham?</verse><verse id="15">Har jeg ikke nok av gale folk, siden dere kommer hit med han der, så han skal plage meg med sin galskap? Skulle en slik få komme inn i mitt hus?</verse></chapter><chapter id="22"><verse id="1">Så dro David bort derfra og flyktet til hulen ved Adullam. Da brødrene hans og hele hans fars hus fikk høre det, dro de dit ned til ham.</verse><verse id="2">Og alle som var i nød, eller som var trykket av gjeld, eller som var misfornøyde, samlet seg om ham. Han ble deres høvding. Det var omkring fire hundre mann som var med ham.</verse><verse id="3">Derfra dro David til Mispe i Moab. Han sa til Moabs konge: La min far og min mor få komme hit og bli hos dere til jeg får se hva Gud vil gjøre med meg!</verse><verse id="4">Han førte dem fram for Moabs konge, og de ble hos ham hele den tid David var i fjellborgen.</verse><verse id="5">Men profeten Gad sa til David: Du skal ikke bli i fjellborgen. Bryt opp herfra og dra til Juda land! Da dro David bort og kom til Haret-skogen.</verse><verse id="6">Saul fikk høre at David og de mennene som var med ham, var blitt gjenkjent. En dag satt Saul i Gibea under tamarisken på haugen med spydet sitt i hånden. Alle tjenerne hans sto omkring ham.</verse><verse id="7">Da sa Saul til tjenerne sine, de som sto omkring ham: Hør nå, dere benjaminitter! Vil Isais sønn også gi dere alle sammen åkrer og vingårder og sette dere alle til høvedsmenn over tusen og over hundre?</verse><verse id="8">For dere har jo sammensverget dere mot meg. Ingen lot meg vite det den gang sønnen gjorde pakt med Isais sønn. Og ingen av dere er bekymret for meg og forteller meg noe. For sønnen min har oppegget min tjener til å etterstrebe meg, slik som han nå gjør.</verse><verse id="9">Da svarte Doeg, edomitten, som var satt over Sauls tjenere: Jeg så Isais sønn komme til Akimelek, Akitubs sønn, i Nob.</verse><verse id="10">Akimelek spurte Herren for ham og ga ham reisekost, og han lot ham få filisteren Goliats sverd.</verse><verse id="11">Da sendte kongen bud etter presten Akimelek, Akitubs sønn, og hele hans fars hus, prestene i Nob. De kom alle sammen til kongen.</verse><verse id="12">Og Saul sa: Hør nå, Akitubs sønn! Han svarte: Ja, her er jeg, herre!</verse><verse id="13">Da sa Saul til ham: Hvorfor har dere sammensverget dere mot meg, du og Isais sønn, da du ga ham brød og sverd og spurte Gud for ham, så han skulle sette seg opp mot meg og ligge i bakhold mot meg, som han nå gjør?</verse><verse id="14">Da svarte Akimelek kongen og sa: Hvem blant alle tjenerne dine er vel så betrodd som David, han som er kongens svigersønn og har fortrolig adgang til deg og er høyt æret i ditt hus?</verse><verse id="15">Var dette første gang jeg spurte Gud for ham? Langt ifra! Kongen må ikke legge sin tjener eller hele min fars hus noe til last. For din tjener har ikke visst det minste grann om alt dette.</verse><verse id="16">Men kongen sa: Du skal dø, Akimelek, du og hele din fars hus.</verse><verse id="17">Og kongen sa til livvaktene som sto omkring ham: Gå fram og drep Herrens prester! For de har hjulpet David. De visste at han var på flukt, men har ikke latt meg vite det. - Men kongens tjenere ville ikke rekke ut sin hånd for å hogge ned Herrens prester.</verse><verse id="18">Da sa kongen til Doeg: Gå du fram og hogg ned prestene! Og Doeg, edomitten, gikk fram og hogg ned prestene. Han drepte den dagen åttifem menn som bar lerrets-efoder*.</verse><verse id="19">Og prestebyen Nob slo han med sverdets egg. Både mann og kvinne, både barn og diebarn, både okse og asen og småfe slo han med sverdets egg.</verse><verse id="20">Bare en sønn av Akimelek, Akitubs sønn, slapp bort. Hans navn var Abjatar. Han flyktet til David og fulgte ham.</verse><verse id="21">Og Abjatar fortalte David at Saul hadde drept Herrens prester.</verse><verse id="22">Da sa David til Abjatar: Jeg visste allerede den dagen at Doeg, edomitten, var der, og at han ville si det til Saul. Jeg bærer skylden for alle de liv som er forspilt i din fars hus.</verse><verse id="23">Bli hos meg og vær ikke redd! Den som står meg etter livet, står også deg etter livet. Hos meg er du i sikkerhet.</verse></chapter><chapter id="23"><verse id="1">Så kom det noen og sa til David: Filistrene strider nå mot Ke’ila, og de plyndrer treskeplassene.</verse><verse id="2">Da spurte David Herren: Skal jeg gå av sted og slå disse filistrene? Herren svarte David: Gå av sted, slå filistrene og redd Ke’ila!</verse><verse id="3">Men Davids menn sa til ham: Vi må jo være redd for livet her i Juda, og så skulle vi dra til Ke’ila mot filistrenes fylkinger?</verse><verse id="4">Da spurte David Herren enda en gang, og Herren svarte ham og sa: Bryt opp og dra ned til Ke’ila! Jeg gir filistrene i din hånd.</verse><verse id="5">Så dro David og mennene hans til Ke’ila. Han kjempet mot filistrene og førte buskapen deres bort og påførte dem et stort mannefall. Slik reddet David Ke’ilas innbyggere.</verse><verse id="6">Da Abjatar, Akimeleks sønn, flyktet til David i Ke’ila, hadde han efoden* med seg dit ned.</verse><verse id="7">Da Saul fikk spurt at David var kommet til Ke’ila, sa han: Gud har forkastet ham og gitt ham i min hånd! For han har stengt seg selv inne ved å gå inn i en by med dobbelte porter og bommer.</verse><verse id="8">Så kalte Saul alt folket sammen til kamp, og ville dra ned til Ke’ila for å beleire David og mennene hans.</verse><verse id="9">Da David skjønte at Saul la opp onde råd mot ham, sa han til Abjatar, presten: Kom hit med efoden!</verse><verse id="10">Så sa David: Herre, Israels Gud! Din tjener har hørt at Saul har i sinne å komme til Ke’ila og ødelegge byen for min skyld.</verse><verse id="11">Vil Ke’ilas menn overgi meg til ham? Vil Saul dra hit ned, som din tjener har hørt? Herre, Israels Gud! Åpenbar det for din tjener! Herren svarte: Ja, han vil dra hit ned.</verse><verse id="12">Da sa David: Vil Ke’ilas menn overgi meg og mine menn til Saul? Herren svarte: Ja, det vil de.</verse><verse id="13">Da brøt David opp med folkene sine, omkring seks hundre mann. De dro bort fra Ke’ila og vanket om hvor det traff seg. Og da Saul fikk spurt at David hadde sluppet bort fra Ke’ila, lot han være å dra ut.</verse><verse id="14">Siden holdt David til i ørkenen, i fjellborgene. Han holdt til i fjellene i Sifs ørken. Saul lette etter ham hele tiden, men Gud ga ham ikke i hans hånd.</verse><verse id="15">David skjønte at Saul var dratt ut for å stå ham etter livet. Mens David var i skogen i Sifs ørken,</verse><verse id="16">dro Jonatan, Sauls sønn, av sted og kom til ham i skogen. Og han styrket hans mot i Gud.</verse><verse id="17">Han sa til ham: Vær ikke redd! Min far Sauls hånd skal ikke nå deg. Du skal bli konge over Israel, og jeg skal være den neste etter deg. Det vet også Saul, min far.</verse><verse id="18">Så gjorde de begge en pakt for Herrens åsyn. David ble i skogen, men Jonatan dro hjem igjen.</verse><verse id="19">Men noen menn fra Sif dro opp til Saul i Gibea og sa: David holder seg gjemt hos oss i fjellborgene i skogen, på Kakilahaugen sør for Jesjimon.</verse><verse id="20">Kom nå hit ned, konge, så sant du har noe ønske om det. Vi skal sørge for å overgi ham i kongens hånd.</verse><verse id="21">Saul svarte: Velsignet være dere av Herren, fordi dere har medynk med meg!</verse><verse id="22">Dra nå bort og vær fremdeles på vakt! Se etter og få rede på hvor han vanker, og hvem som har sett ham der. For folk har sagt meg at han er svært listig!</verse><verse id="23">Se etter og gjør dere kjent med alle de smutthullene hvor han gjemmer seg. Kom så tilbake til meg med sikker beskjed. Så vil jeg gå med dere, og dersom han er i landet, skal jeg søke ham opp blant alle Judas ætter.</verse><verse id="24">Så brøt de opp og dro til Sif i forveien for Saul. David og mennene hans var da i Maons ørken, i ødemarken sør for Jesjimon.</verse><verse id="25">Saul og mennene hans dro av sted for å lete etter David. Men David fikk vite det. Han dro ned til berghammeren og holdt seg i Maons ørken. Da Saul fikk vite det, satte han etter David ut i Maon-ørkenen.</verse><verse id="26">Saul gikk på den ene siden av fjellet og David og mennene hans på den andre siden. David ble redd, og skyndte seg for å komme bort fra Saul, men Saul og mennene hans holdt på å omringe David og hans menn for å gripe dem.</verse><verse id="27">Da kom det et bud til Saul og sa: Skynd deg og dra av sted! Filistrene har falt inn i landet.</verse><verse id="28">Så vendte Saul tilbake og forfulgte ikke David lenger, men dro ut mot filistrene. Derfor har de kalt dette stedet Sela-Hammahlekot*.</verse></chapter><chapter id="24"><verse id="1">Så dro David opp derfra og holdt seg i fjellborgene ved En-Gedi*.</verse><verse id="2">Da Saul kom tilbake etter at han hadde forfulgt filistrene, fikk han spurt at David var i En-Gedis ørken.</verse><verse id="3">Saul tok da med seg tre tusen mann, som han hadde valgt ut blant hele Israel. De dro av sted for å lete etter David og mennene hans på Steinbukk-bergene.</verse><verse id="4">Han kom da til sauekveene ved veien. Der var en hule, og Saul gikk dit inn i et nødvendig ærend. Men David og mennene hans satt innerst inne i hulen.</verse><verse id="5">Da sa Davids menn til ham: Se, nå er den dagen kommet som Herren talte til deg om: Jeg gir din fiende i din hånd, så du kan gjøre med ham som du finner for godt! Så sto David opp og skar hemmelig fliken av Sauls ytterkappe.</verse><verse id="6">Men deretter slo samvittigheten David, fordi han hadde skåret fliken av Sauls kappe.</verse><verse id="7">Og han sa til mennene sine: Herren fri meg fra å gjøre slikt mot min herre, mot Herrens salvede, og legge hånd på ham! For Herrens salvede er han.</verse><verse id="8">Og David irettesatte mennene sine med harde ord, og lot dem ikke få lov til å overfalle Saul. Men Saul gikk ut av hulen og ga seg på vei.</verse><verse id="9">Deretter sto David opp og gikk ut av hulen og ropte etter Saul: Herre konge! Da så Saul seg tilbake, og David bøyde seg med ansiktet mot jorden og kastet seg ned.</verse><verse id="10">Og David sa til Saul: Hvorfor hører du på folk som sier: David søker din ulykke?</verse><verse id="11">Se, nå har du jo med egne øyne sett at Herren i dag hadde gitt deg i min hånd i hulen, og det var tale om å drepe deg. Men jeg hadde medynk med deg og sa: Jeg vil ikke legge hånd på min herre, for Herrens salvede er han.</verse><verse id="12">Men se, min far! Se, her er fliken av ytterkappen din i min hånd! For når jeg skar fliken av ytterkappen din og ikke drepte deg, så kan du vel skjønne og se at jeg ikke har hatt noen misgjerning eller noe ondt i sinne. Jeg har ikke forsyndet meg mot deg, enda du etterstreber meg og vil ta mitt liv.</verse><verse id="13">Herren skal dømme mellom meg og deg, og Herren skal hevne meg på deg, men min hånd skal ikke ramme deg.</verse><verse id="14">Det er som det gamle ordspråket sier: Fra ugudelige kommer ugudelighet! Men min hånd skal ikke ramme deg.</verse><verse id="15">Hvem er det Israels konge har dratt ut etter? Hvem er det du forfølger? En død hund! En enslig loppe!</verse><verse id="16">Så skal da Herren være dommer og dømme mellom meg og deg. Herren skal se til og føre min sak og dømme meg fri av din hånd!</verse><verse id="17">Da nå David hadde talt disse ordene til Saul, da sa Saul: Er det du som taler, min sønn David? Og Saul brast i gråt.</verse><verse id="18">Og han sa til David: Du er rettferdigere enn jeg, for du har gjort godt mot meg, men jeg har gjort ondt mot deg.</verse><verse id="19">Du har i dag vist meg hvor god du har vært mot meg. Du drepte meg ikke da Herren hadde gitt meg i din hånd.</verse><verse id="20">Når en mann treffer på sin fiende, lar han ham da gå sin vei i fred? Herren lønne deg for denne dagen - for det du har gjort mot meg!</verse><verse id="21">Og se, nå vet jeg jo at du skal bli konge, og at kongedømmet over Israel skal bli fast i din hånd.</verse><verse id="22">Så tilsverg meg nå ved Herren at du ikke vil utrydde etterkommerne mine og ikke utslette mitt navn av min fars hus!</verse></chapter><chapter id="25"><verse id="1">Så døde Samuel, og hele Israel samlet seg og gråt over ham. De begravde ham på hans hjemsted i Rama. Da brøt David opp og dro ned til ørkenen Paran.</verse><verse id="2">I Maon var det en mann som hadde buskapen sin i Karmel. Det var en meget rik mann, han eide tre tusen sauer og tusen geiter. Han holdt nettopp på å klippe sauene sine i Karmel.</verse><verse id="3">Mannens navn var Nabal, og hans kone hette Abiga’il. Hun var en forstandig og fager kvinne, men mannen var hard og ond i hele sin ferd. Han var av Kalebs ætt.</verse><verse id="4">Mens David var i ørkenen, fikk han høre at Nabal var i ferd med å klippe sauene sine.</verse><verse id="5">Da sendte David ti av sine unge menn av sted og sa til dem: Gå opp til Karmel, og når dere kommer til Nabal, så hils ham fra meg.</verse><verse id="6">Og dere skal si: Lykke til! Fred være med deg, og fred med ditt hus, og fred med alt det du har!</verse><verse id="7">Jeg har hørt at du har saueklipping. Nå har gjeterne dine vært sammen med oss. Vi har ikke gjort dem noen fortred. Ingenting er kommet bort for dem i all den tiden de har vært i Karmel.</verse><verse id="8">Spør folkene dine! De vil fortelle deg det. La nå oss tjenere finne nåde for dine øyne! Vi er jo kommet hit på en gledesdag. Gi da dine tjenere og din sønn David det du har for hånden!</verse><verse id="9">Da Davids menn kom dit, sa de alt dette til Nabal i Davids navn. Så sto de og ventet.</verse><verse id="10">Men Nabal svarte Davids tjenere og sa: Hvem er David, hvem er Isais sønn? Nå om dagene er det så mange tjenere som løper bort fra sine herrer.</verse><verse id="11">Skulle så jeg ta mitt brød og mitt vann og mitt slaktefe, som jeg har slaktet til dem som klipper for meg, og gi det til menn som jeg ikke vet hvor de kommer fra?</verse><verse id="12">Davids menn snudde og gikk sin vei. Da de kom hjem, fortalte de ham alt dette.</verse><verse id="13">Da sa David til mennene sine: Spenn sverdet på dere, alle mann! Så spente de alle sverdene sine på seg, og David spente òg sverdet på seg. De fulgte David opp. Det var omkring fire hundre mann, og to hundre ble igjen ved forsyningene.</verse><verse id="14">Men en av tjenesteguttene kom til Abiga’il, Nabals kone, og sa: Se, David sendte bud fra ørkenen med hilsen til vår herre, men han skjelte dem ut.</verse><verse id="15">Og disse mennene har vært meget gode mot oss. Ingen har gjort oss noen fortred. Vi har ikke mistet noe i all den tiden vi har vært sammen med dem der ute på marken.</verse><verse id="16">De har vært som en mur omkring oss både natt og dag i hele den tiden vi var sammen med dem og gjette småfeet.</verse><verse id="17">Tenk nå etter, og se hva du bør gjøre! For ulykken henger over vår herre og hele hans hus, og selv er han et fordervet menneske, så ingen kan tale til ham.</verse><verse id="18">Da skyndte Abiga’il seg og tok to hundre brød og to skinnsekker med vin og fem sauer som var tillaget og fem mål ristet korn og hundre rosinkaker og to hundre fikenkaker og la dem på eslene.</verse><verse id="19">Og hun sa til folkene sine: Dra i forveien for meg! Jeg kommer snart etter. Men til mannen sin Nabal sa hun ikke noe om dette.</verse><verse id="20">Mens hun nå red på eselet og kom ned i ly av fjellet, da kom David og mennene hans ned mot henne, så hun møtte dem.</verse><verse id="21">Men David hadde sagt: Til ingen nytte har jeg vernet om alt det denne mannen hadde i ørkenen, så det ikke er kommet bort noe av det som tilhørte ham. Men han har gjengjeldt meg godt med ondt.</verse><verse id="22">Så sant Gud vil la det gå Davids fiender ille både nå og siden: Jeg vil ikke la en eneste mann av alle dem som hører ham til, bli i live til i morgen!</verse><verse id="23">Da Abiga’il fikk se David, skyndte hun seg og steg ned av eselet. Hun falt på sitt ansikt for David og bøyde seg mot jorden.</verse><verse id="24">Hun falt ned for føttene hans og sa: Det er jeg, herre, det er jeg som har skylden! Men la din tjenestekvinne få lov til å tale til deg, og hør på din tjenestekvinnes ord!</verse><verse id="25">Herre, bry deg ikke om denne fordervede mannen Nabal! For som han heter, så er han: Nabal* heter han, og full av dårskap er han! Men jeg, din tjenestekvinne, har ikke sett de mennene som du, herre, hadde sendt.</verse><verse id="26">Og nå, herre, så sant Herren lever, og så sant du selv lever, har Herren hindret deg fra å pådra deg blodskyld og fra å ta deg selv til rette. Nå skal fiendene dine og de som søker å volde min herre ulykke, bli som Nabal!</verse><verse id="27">Og denne gaven som din tjenestekvinne har hatt med til min herre, la nå den bli gitt til de mennene som er i min herres følge!</verse><verse id="28">Tilgi din tjenestekvinne det hun har gjort ille! For Herren vil bygge min herre et hus som står fast. For det er Herrens kriger du fører, herre, og noe ondt er ikke funnet hos deg fra den dagen du ble til.</verse><verse id="29">Om noen står fram og forfølger deg og står deg etter livet, da skal min herres liv være gjemt blant de levendes flokk hos Herren din Gud. Men dine fienders liv skal han slynge bort som en stein av slyngen.</verse><verse id="30">Når da Herren gjør mot deg alt det gode han har lovt deg, herre, og setter deg til fyrste over Israel,</verse><verse id="31">så skal ikke dette bli deg til anstøt eller volde deg samvittighetsnag, herre, at du har utøst uskyldig blod og tatt deg selv til rette, herre. Og når Herren gjør vel mot deg, herre, så husk din tjenestekvinne!</verse><verse id="32">Da sa David til Abiga’il: Lovet være Herren, Israels Gud, som i dag har sendt deg i møte med meg!</verse><verse id="33">Velsignet være din klokskap! Og velsignet være du selv, som i dag har holdt meg tilbake fra å pådra meg blodskyld og ta meg selv til rette!</verse><verse id="34">Så sant Herren, Israels Gud, lever, han som har holdt meg tilbake fra å gjøre deg ondt: Hadde du ikke kommet så raskt for å møte meg, da skulle ikke en eneste mann være blitt tilbake for Nabal til i morgen.</verse><verse id="35">Så tok David imot de gavene hun hadde med til ham, og han sa til henne: Dra hjem i fred! Jeg har merket meg ordene dine, og skal oppfylle din bønn.</verse><verse id="36">Da Abiga’il kom hjem til Nabal, var det nettopp gjestebud i huset, et gjestebud som hos en konge. Og Nabal var lystig og hadde drukket sterkt. Hun fortalte ham ikke noe, verken smått eller stort, før det ble morgen.</verse><verse id="37">Men da Nabal om morgenen var våknet av rusen, fortalte hans kone ham alt sammen. Da var det som hjertet døde i brystet hans, og han ble som en stein.</verse><verse id="38">Omkring ti dager senere slo Herren Nabal, så han døde.</verse><verse id="39">Da David fikk høre at Nabal var død, sa han: Lovet være Herren, som har hevnet min vanære på Nabal og har holdt sin tjener tilbake fra å gjøre ondt - Herren, han som lot Nabals ondskap komme tilbake over hans eget hode! Så sendte David bud og fridde til Abiga’il for å få henne til kone.</verse><verse id="40">Davids tjenere kom til Abiga’il i Karmel. Og de sa til henne: David har sendt oss til deg for å få deg til kone.</verse><verse id="41">Da sto hun opp og bøyde seg med ansiktet mot jorden og sa: Se, her er din tjenestepike, ferdig til å være din tjenestekvinne og vaske føttene på min herres tjenere.</verse><verse id="42">Og Abiga’il skyndte seg og gjorde seg ferdig. Hun satte seg på eselet sitt, og de fem tjenestepikene som pleide å følge med henne, gikk med. Hun dro av sted med de mennene David hadde sendt, og ble hans kone.</verse><verse id="43">Dessuten giftet David seg med Akinoam fra Jisre’el. Begge ble de hans koner.</verse><verse id="44">Men Saul hadde gitt sin datter Mikal, Davids kone, til Palti, sønn av Lajisj, som var fra Gallim.</verse></chapter><chapter id="26"><verse id="1">Mennene fra Sif kom til Saul i Gibea og sa: Vet du at David holder seg skjult på Kakilahaugen, midt imot Jesjimon?</verse><verse id="2">Da brøt Saul opp og dro ned til Sifs ørken med tre tusen mann, som var utvalgt av hele Israel, for å lete etter David i Sifs ørken.</verse><verse id="3">Saul slo leir på Kakilahaugen, midt imot Jesjimon, ved veien. David oppholdt seg der i ørkenen, og da han skjønte at Saul var kommet etter ham ut i ødemarken,</verse><verse id="4">sendte han ut speidere og fikk vite at Saul virkelig var kommet.</verse><verse id="5">Så brøt David opp og kom til det stedet hvor Saul hadde slått leir. David så stedet hvor Saul og hærføreren hans Abner, Ners sønn, hadde lagt seg til å sove. Saul lå midt i leiren, og folket hadde slått leir rundt omkring ham.</verse><verse id="6">Da tok David til orde og sa til Akimelek, hetitten, og til Abisjai, Serujas sønn, Joabs bror: Hvem vil gå med meg ned til Saul i leiren? Abisjai svarte: Jeg vil gå med deg dit ned.</verse><verse id="7">David og Abisjai gikk om natten bort til krigsfolket. Og Saul lå og sov i leiren. Spydet hans var stukket ned i jorden ved hodet hans, og Abner og folket lå rundt omkring ham.</verse><verse id="8">Da sa Abisjai til David: Gud har i dag gitt din fiende i din hånd. La meg nå få støte spydet gjennom ham og ned i jorden med ett støt, så jeg ikke skal behøve å gi ham et støt til!</verse><verse id="9">Men David sa til Abisjai: Drep ham ikke! Hvem har utrakt sin hånd mot Herrens salvede og er blitt ustraffet?</verse><verse id="10">Og David sa: Så sant Herren lever: Herren skal selv slå ham, enten når dagen hans kommer og han dør, eller han drar i krig og blir rykket bort.</verse><verse id="11">Herren fri meg fra å legge hånd på Herrens salvede! Men ta nå spydet, som står ved hodet hans, og vannkrukken, og la oss gå!</verse><verse id="12">Så tok David spydet og vannkrukken ved Sauls hode, og de gikk sin vei. Det var ingen som så det eller merket det eller våknet - de sov alle sammen, fordi Herren hadde latt en dyp søvn falle på dem.</verse><verse id="13">Deretter gikk David over på den andre siden av dalen og sto langt borte på toppen av fjellet - det var et godt stykke mellom dem.</verse><verse id="14">Og David ropte til krigsfolket og til Abner, Ners sønn, og sa: Svarer du ikke, Abner? Og Abner svarte: Hvem er du som roper hitover til kongen?</verse><verse id="15">Da sa David til Abner: Er ikke du en mann? Og hvem er som deg i Israel? Hvorfor har du ikke holdt vakt over din herre kongen? Det kom en av folket og ville drepe kongen, din herre.</verse><verse id="16">Det er ikke godt det du har gjort. Så sant Herren lever: Dere fortjener å dø, dere som ikke har holdt vakt over deres herre, han som er Herrens salvede. Se nå etter hvor kongens spyd er, og vannkrukken som sto ved hodet hans.</verse><verse id="17">Da kjente Saul Davids røst og sa: Er det din røst, min sønn David? David svarte: Ja, herre konge!</verse><verse id="18">Og han sa: Hvorfor forfølger min herre sin tjener på denne måten? Hva har jeg gjort, og hva ondt er det i min hånd?</verse><verse id="19">Hør nå, herre konge, din tjeners ord. Dersom det er Herren som har egget deg opp mot meg, så forson ham ved et offer! Men er det mennesker, så må de være forbannet for Herrens åsyn, fordi de nå har drevet meg bort, så jeg ikke får bo i Herrens eget land - de sier: Gå bort og tjen andre guder!</verse><verse id="20">La nå ikke mitt blod falle til jorden langt borte fra Herrens åsyn, siden Israels konge har dratt ut for å lete etter en loppe, eller som når en jager etter en rapphøne i fjellet.</verse><verse id="21">Da sa Saul: Jeg har syndet! Kom tilbake, min sønn David! Jeg vil ikke gjøre deg noe ondt mer, siden livet mitt var så dyrt i dine øyne i dag. Jeg har virkelig båret meg at som en dåre og tatt grundig feil.</verse><verse id="22">David svarte: Se, her er spydet ditt, konge! La en av tjenerne dine komme hitover og hente det!</verse><verse id="23">Men Herren lønner den som er rettferdig og trofast. Herren ga deg i dag i min hånd, men jeg ville ikke legge hånd på Herrens salvede.</verse><verse id="24">Og se, så høyt verd som livet ditt hadde i mine øyne i dag, så høyt verd skal livet mitt ha i Herrens øyne, så han frir meg ut av all trengsel.</verse><verse id="25">Da sa Saul til David: Velsignet være du, min sønn David! Alt det du tar deg fore, skal du også kunne fullføre. Så gikk David sin vei, og Saul dro hjem igjen.</verse></chapter><chapter id="27"><verse id="1">Men David tenkte ved seg selv: En gang kommer jeg nå likevel til å miste livet for Sauls hånd! Jeg har ikke noe godt i vente. Jeg vil flykte til filistrenes land. Så vil Saul holde opp med å lete etter meg i hele Israels land, og jeg slipper ut av hans hånd.</verse><verse id="2">Så brøt David opp og dro med seks hundre mann som var hos ham, over til Akisj, sønn av Maok, kongen i Gat.</verse><verse id="3">Og David ble boende hos Akisj i Gat, både han og mennene hans, hver med sitt hus. David hadde med sine to koner, Akinoam fra Jisre’el og Abiga’il fra Karmel, Nabals kone.</verse><verse id="4">Da Saul fikk vite at David var flyktet til Gat, lette han ikke lenger etter ham.</verse><verse id="5">Så sa David til Akisj: Har jeg funnet nåde for dine øyne, så la meg få et sted å bo i en av landsbyene. Hvorfor skal din tjener bo hos deg i kongebyen?</verse><verse id="6">Da ga Akisj ham samme dag Siklag. Derfor har Siklag tilhørt Judas konger helt til denne dag.</verse><verse id="7">Den tiden David bodde i filistrenes land, var i alt ett år og fire måneder.</verse><verse id="8">David og mennene hans dro ut og overfalt gesjurittene og girsittene og amalekittene. Det var de folk som fra eldgammel tid hadde bodd i det landet som strekker seg bort imot Sur og helt til landet Egypt.</verse><verse id="9">Og hver gang David herjet landet, lot han verken mann eller kvinne bli i live. Han tok både småfe og storfe og esler og kameler og klær og dro så tilbake. Når han så kom til Akisj,</verse><verse id="10">og Akisj spurte: Dere har vel ikke gjort noe utfall i dag? - da svarte David: Jo, i sydlandet, både blant Judas menn og blant jerahme’elittene og kenittene.</verse><verse id="11">David lot verken mann eller kvinne bli i live eller tok dem med seg tilbake, for han tenkte: De kunne fortelle om oss og si: Slik og slik har David gjort. Hele tiden mens han bodde i filisterlandet, handlet han på dette viset.</verse><verse id="12">Og Akisj trodde David og tenkte: Han har gjort seg forhatt blant Israel, folket sitt. Nå kommer han til å være tjeneren min for all tid.</verse></chapter><chapter id="28"><verse id="1">På den tiden hendte det at filistrene samlet hærene sine for å dra til strid mot Israel. Akisj sa til David: Du skjønner vel at du må dra ut med meg i striden, både du og mennene dine.</verse><verse id="2">David svarte: Godt, du skal få se hva tjeneren din kan gjøre! Da sa Akisj til David: Vel, så setter jeg deg til min livvakt for alltid.</verse><verse id="3">Samuel var den gang død, og hele Israel hadde sørget over ham og gravlagt ham i Rama, hans egen by. Saul hadde drevet dødningemanerne og spåmennene ut av landet.</verse><verse id="4">Da nå filistrene hadde samlet seg, trengte de fram til Sjunem og slo leir der. Da samlet Saul hele Israel, og de slo leir på Gilboa.</verse><verse id="5">Men da Saul så filistrenes leir, ble han så redd at hjertet skalv i ham.</verse><verse id="6">Og Saul spurte Herren, men Herren svarte ham ikke, verken ved drømmer eller ved urim eller ved profeter.</verse><verse id="7">Da sa Saul til tjenerne sine: Finn meg en kvinne som kan mane fram døde, så vil jeg gå til henne og spørre henne! Tjenerne svarte: I En-Dor er det en kvinne som kan mane.</verse><verse id="8">Så gjorde Saul seg ukjennelig og tok andre klær på og gikk så av sted i følge med to menn. De kom til kvinnen om natten, og Saul sa: Spå meg ved å mane fram en død, hent opp til meg den jeg nevner for deg!</verse><verse id="9">Kvinnen svarte ham: Du vet jo selv hva Saul har gjort, hvordan han har utryddet dødningemanerne og spåmennene av landet. Hvorfor setter du da en snare for livet mitt og fører død over meg?</verse><verse id="10">Da sverget Saul henne en ed ved Herren og sa: Så sant Herren lever, skal ingen skyld komme på deg i denne saken.</verse><verse id="11">Da sa kvinnen: Hvem skal jeg hente opp til deg? Han svarte: Hent Samuel opp til meg.</verse><verse id="12">Men da kvinnen så Samuel, skrek hun høyt, og hun sa til Saul: Hvorfor har du narret meg? Du er jo Saul!</verse><verse id="13">Da sa kongen til henne: Vær ikke redd! Men hva så du? Og kvinnen sa til Saul: Jeg så en gud stige opp av jorden.</verse><verse id="14">Han spurte henne: Hvordan ser han ut? Hun svarte: En gammel mann stiger opp, og han er svøpt i en ytterkappe. Da forsto Saul at det var Samuel, og han kastet seg ned med ansiktet mot jorden.</verse><verse id="15">Og Samuel sa til Saul: Hvorfor har du uroet meg og hentet meg opp? Saul svarte: Jeg er i stor trengsel. Filistrene strider mot meg, og Gud er veket fra meg og svarer meg ikke mer, verken ved profeter eller ved drømmer. Så kalte jeg på deg, for at du skulle la meg vite hva jeg skal gjøre.</verse><verse id="16">Da sa Samuel: Hvorfor spør du da meg, når Herren er veket fra deg og er blitt din fiende?</verse><verse id="17">Herren har nå gjort slik han sa gjennom meg: Herren har revet kongedømmet ut av din hånd og gitt det til en annen, til David.</verse><verse id="18">Fordi du ikke adlød Herrens røst og ikke fullbyrdet hans brennende vrede på Amalek, derfor har Herren gjort dette mot deg i dag.</verse><verse id="19">Og sammen med deg vil Herren også gi Israel i filistrenes hånd. I morgen skal du og sønnene dine være hos meg. Også Israels leir skal Herren gi i filistrenes hånd.</verse><verse id="20">Straks falt Saul til jorden så lang han var, så forferdet ble han over Samuels ord. Det var ikke noen kraft i ham heller, for han hadde ikke smakt mat hele dagen og hele natten.</verse><verse id="21">Kvinnen kom nå bort til Saul. Da hun så hvor forferdet han var, sa hun til ham: Din tjenestekvinne adlød ditt ord. Jeg satte livet på spill og gjorde som du sa til meg.</verse><verse id="22">Så lyd nå din tjenestekvinnes råd og la meg få sette fram litt mat til deg. Spis, så du kan få krefter til ferden.</verse><verse id="23">Men han ville ikke og sa: Jeg skal ikke ha noe mat. Da nødde de ham, både tjenerne hans og kvinnen. Han lød dem da og reiste seg opp fra jorden og satte seg på sengen.</verse><verse id="24">Kvinnen hadde en gjøkalv i huset. Hun skyndte seg og slaktet den, og så tok hun mel og eltet det og bakte usyrede kaker.</verse><verse id="25">Dette satte hun fram for Saul og tjenerne hans, og de spiste. Så reiste de seg og gikk bort samme natt.</verse></chapter><chapter id="29"><verse id="1">Filistrene samlet alle hærene sine i Afek. Men Israel slo leir ved kilden i Jisre’el.</verse><verse id="2">Da nå filistrenes høvdinger dro fram med sine hundrer og tusener, dro også David og mennene hans fram sammen med Akisj. De var bakerst i hæren.</verse><verse id="3">Da sa filistrenes høvdinger: Hva skal disse hebreere her? Akisj svarte: Det er jo David, en av tjenerne til Saul, Israels konge. Han har nå vært hos meg et år eller mer, og jeg har ikke funnet noe ondt hos ham fra den dagen han gikk over til meg, og til denne dag.</verse><verse id="4">Men filistrenes høvdinger ble harme på ham og sa til ham: Send mannen hjem og la ham vende tilbake til det stedet som du har anvist ham! Han skal ikke dra med oss i striden, for da kunne han vende seg mot oss i slaget. Hvordan skulle han vel bedre kunne vinne tilbake sin herres velvilje enn ved å komme til ham med disse menns hoder?</verse><verse id="5">Er det ikke den samme David som de sang om under dansen: Saul har slått sine tusener, men David sine ti tusener?</verse><verse id="6">Da kalte Akisj til seg David og sa til ham: Så sant Herren lever: En oppriktig mann er du. Godt er det i mine øyne at du går ut og inn hos meg i leiren, for jeg har ikke funnet noe ondt hos deg fra den dagen du kom til meg, og til denne dag. Men i høvdingenes øyne er du ikke god!</verse><verse id="7">Så vend nå tilbake og dra bort i fred, så gjør du ikke noe som filistrenes høvdinger misliker.</verse><verse id="8">Da sa David til Akisj: Hva har jeg gjort, og hva ondt har du funnet hos din tjener fra den dagen jeg kom i din tjeneste, like til denne dag, siden jeg ikke må dra med og stride mot min herre kongens fiender?</verse><verse id="9">Akisj svarte David: I mine øyne er du god som en Guds engel! Men filistrenes høvdinger sier: Han skal ikke dra med oss i striden.</verse><verse id="10">Så stå nå tidlig opp i morgen, både du og din herres tjenere som er kommet hit med deg; gjør dere tidlig ferdige i morgen og dra bort så snart det blir lyst!</verse><verse id="11">Så sto David tidlig opp med mennene sine og ga seg samme morgen på hjemveien til filistrenes land. Men filistrene dro opp til Jisre’el.</verse></chapter><chapter id="30"><verse id="1">Da David og mennene hans på den tredje dagen kom til Siklag, hadde amalekittene overfalt sydlandet og Siklag. De hadde inntatt Siklag og brent det opp.</verse><verse id="2">Kvinnene og alle som var der, både små og store, hadde de tatt til fange. De hadde ikke drept noen, men de hadde ført dem bort og var dratt sin vei.</verse><verse id="3">Da David og mennene hans kom til byen, fikk de se at den var brent opp, og at deres koner og sønner og døtre var tatt til fange.</verse><verse id="4">Da brast de i gråt, både David og de folkene som var med ham. De gråt til de ikke lenger var i stand til å gråte.</verse><verse id="5">Også Davids to koner, Akinoam fra Jisre’el og Abiga’il, karmelitten Nabals kone, var tatt til fange.</verse><verse id="6">Og selv kom David i stor nød, for folket sa at de ville steine ham, så harme og sorgfulle var de alle sammen for sine sønners og sine døtres skyld. Men David søkte styrke hos Herren sin Gud.</verse><verse id="7">Han sa til presten Abjatar, sønn av Akimelek: Kom hit til meg med efoden*! Og Abjatar brakte efoden til David.</verse><verse id="8">Og David spurte Herren: Skal jeg sette etter denne røverflokken? Kan jeg nå dem igjen? Herren svarte: Sett etter dem! Du skal nå dem igjen, og du skal frelse fangene!</verse><verse id="9">David dro av sted med de seks hundre mann som fulgte ham, og de kom til Besor-bekken. Der ble en del av dem igjen.</verse><verse id="10">David satte etter fienden med fire hundre mann, men to hundre mann ble igjen - de var for trette til å gå over Besor-bekken.</verse><verse id="11">Så fant de en egypter som lå på marken, og de tok ham med seg til David. De ga ham mat, som han åt, og lot ham få vann å drikke.</verse><verse id="12">De ga ham også et stykke fikenkake og to rosinkaker. Da han hadde spist, vendte hans livsånd tilbake. For han hadde ikke smakt mat og ikke drukket vann på tre dager og tre netter.</verse><verse id="13">Og David spurte ham: Hvem hører du til, og hvor er du fra? Han svarte: Jeg er en egyptisk gutt, tjener hos en amalekittisk mann. Men min herre gikk fra meg her fordi jeg ble syk for tre dager siden.</verse><verse id="14">Vi hadde gjort innfall i sydlandet hvor kreterne* bor, i det landet som hører Juda til, og i den delen av sydlandet som tilhører Kalebs ætt, og vi hadde brent opp Siklag.</verse><verse id="15">Da sa David til ham: Vil du føre meg ned til denne røverflokken? Han svarte: Sverg ved Gud at du ikke vil drepe meg og heller ikke overgi meg i min herres hånd, så vil jeg føre deg ned til den røverflokken du taler om.</verse><verse id="16">Deretter førte han ham dit. Og se, der lå de spredt rundt omkring over hele marken og åt og drakk og holdt fest med alt det store byttet de hadde tatt fra filistrenes land og fra Juda land.</verse><verse id="17">David hogg dem ned helt fra skumringen til neste dags kveld. Og ingen av dem slapp unna så nær som fire hundre unge menn som kastet seg på kamelene og flyktet.</verse><verse id="18">David berget alt det som amalekittene hadde tatt, også sine to koner berget David.</verse><verse id="19">Det manglet ikke noen, verken liten eller stor, verken sønner eller døtre. Heller ikke noe av byttet eller av det de hadde tatt med seg manglet. Alt sammen hadde David med seg tilbake.</verse><verse id="20">David tok alt kveget, både småfe og storfe, og de gikk foran buskapen og ropte: Dette er Davids bytte.</verse><verse id="21">David kom så til de to hundre mann som hadde vært for trette til å følge ham, og som han hadde latt bli tilbake ved Besor-bekken. De kom David og de folkene som var med ham i møte, og David gikk fram til dem og hilste på dem.</verse><verse id="22">Men alle onde og gudløse menn blant dem som hadde fulgt David, tok til orde og sa: Siden de ikke gikk med oss, vil vi ikke gi dem noe av byttet som vi har berget. Bare sin kone og sine barn kan hver av dem ta med seg og gå hjem.</verse><verse id="23">Men David sa: Slik skal dere ikke gjøre, mine brødre, med det som Herren har gitt oss! Han har bevart oss og gitt denne røverflokken som var kommet over oss, i vår hånd.</verse><verse id="24">Hvem skulle vel holde med dere i dette? Nei, den som dro med i striden, skal ikke ha større del av byttet enn den som ble igjen ved forsyningene, de skal dele likt.</verse><verse id="25">Og slik ble det fra den dagen og i fremtiden - han gjorde dette til lov og rett i Israel, slik som det er den dag i dag.</verse><verse id="26">Da David kom til Siklag, sendte han noe av byttet til Judas eldste, de som var hans venner, og sa: Se, her er en gave til dere av byttet som jeg har tatt fra Herrens fiender.</verse><verse id="27">Han sendte gaver til dem i Betel, i Ramot-Negev og til dem i Jattir,</verse><verse id="28">til dem i Aroer, i Sifmot og i Esjtemoa,</verse><verse id="29">til dem i Rakal og til dem i jerahme’elittenes byer og til dem i kenittenes byer,</verse><verse id="30">til dem i Horma, i Bor-Asjan og i Atak,</verse><verse id="31">til dem i Hebron og til alle de stedene hvor David hadde vanket om med mennene sine.</verse></chapter><chapter id="31"><verse id="1">Filistrene gikk til strid mot Israel, og Israels menn flyktet for filistrene. Det lå mange falne på Gilboa-fjellet.</verse><verse id="2">Filistrene forfulgte Saul og sønnene hans, og de drepte Jonatan og Abinadab og Malkisjua, Sauls sønner.</verse><verse id="3">Og kampen ble hard der hvor Saul sto. Bueskytterne kom over ham, og han ble hardt såret.</verse><verse id="4">Da sa Saul til sin våpensvein: Dra sverdet ditt og støt det gjennom meg, så ikke disse uomskårne skal komme og stikke meg ned og fare ille med meg! Men våpensveinen ville ikke, for han var for redd. Så tok Saul sverdet sitt og styrtet seg i det.</verse><verse id="5">Da våpensveinen så at Saul var død, styrtet også han seg i sitt sverd og døde med ham.</verse><verse id="6">Slik døde Saul og hans tre sønner, hans våpensvein og alle hans menn på en og samme dag.</verse><verse id="7">Da de israelittene som bodde på den andre siden av dalen, og de som bodde på Jordan-siden, så at israelittene flyktet, og at Saul og sønnene hans var falt, forlot de byene og flyktet. Og filistrene kom og bosatte seg i dem.</verse><verse id="8">Dagen etter kom filistrene for å plyndre de falne. Da fant de Saul og hans tre sønner liggende på Gilboa-fjellet.</verse><verse id="9">De hogg hodet av ham, røvet våpnene hans og sendte dem rundt omkring i filistrenes land for å forkynne det glade budskapet i avgudstemplene og for folket.</verse><verse id="10">Våpnene hans la de i Astarte-templet, og kroppen hengte de opp på muren i Betsjan.</verse><verse id="11">Da innbyggerne i Jabes i Gilead fikk høre hva filistrene hadde gjort med Saul,</verse><verse id="12">dro alle våpenføre menn av sted og gikk hele natten. De tok kroppene av Saul og sønnene hans ned av Betsjans mur, og da de var kommet til Jabes, brente de dem der.</verse><verse id="13">Og de tok deres ben og begravde dem under tamarisken i Jabes, og så holdt de faste i sju dager.</verse></chapter></book><book id="10" name="2 Samuel" shortname="2sa"><chapter id="1"><verse id="1">Da Saul var død, og David var vendt tilbake etter at han hadde slått amalekittene, slo han seg til i Siklag i to dager.</verse><verse id="2">Da hendte det den tredje dagen at det kom en mann fra Sauls leir med flerrede klær og med jord på hodet. Da han kom til David, kastet han seg ned på jorden for ham.</verse><verse id="3">David spurte ham: Hvor kommer du fra? Og han svarte ham: Jeg har flyktet fra Israels leir.</verse><verse id="4">Da sa David til ham: Hvordan er det gått, fortell meg det! Han svarte: Folket flyktet fra slaget, og mange falt og mistet livet. Saul og hans sønn Jonatan er også døde.</verse><verse id="5">Da sa David til den gutten som kom og fortalte ham dette: Hvordan vet du at Saul og hans sønn Jonatan er døde?</verse><verse id="6">Gutten som kom med meldingen, svarte: Det falt seg slik at jeg kom opp på Gilboa-fjellet. Og der sto Saul og støttet seg på spydet sitt, mens vognene og hestfolket satte hardt inn på ham.</verse><verse id="7">Han snudde seg, og da han fikk se meg, ropte han på meg. Jeg svarte: Her er jeg.</verse><verse id="8">Så spurte han: Hvem er du? Jeg svarte: Jeg er en amalekitt.</verse><verse id="9">Da sa han til meg: Kom hit til meg og drep meg! For dødskrampen har grepet meg, men det er ennå liv i meg.</verse><verse id="10">Så jeg gikk bort til ham og drepte ham, for jeg visste at han ikke ville overleve sitt fall. Jeg tok kongesmykket som han hadde på hodet, og ringen han bar på armen, og tok dem med hit til min herre.</verse><verse id="11">Da tok David og flerret klærne sine. Det samme gjorde alle de menn som var hos ham.</verse><verse id="12">De klaget og gråt og fastet helt til om kvelden over Saul og hans sønn Jonatan, og over Herrens folk og over Israels hus, fordi de var falt for sverdet.</verse><verse id="13">Så spurte David gutten som var kommet med meldingen: Hvor er du fra? Han svarte: Jeg er sønn av en amalekitt som er flyttet inn her.</verse><verse id="14">Da sa David til ham: Hvordan kunne du driste deg til å legge hånd på Herrens salvede, og drepe ham?</verse><verse id="15">Og David kalte på en av mennene sine og sa: Kom hit og hogg ham ned! Og han slo ham i hjel.</verse><verse id="16">Men David sa til ham: Ditt blod komme over ditt hode, for din egen munn har vitnet mot deg da du sa: Jeg har drept Herrens salvede.</verse><verse id="17">Og David sang denne klagesangen over Saul og hans sønn Jonatan.</verse><verse id="18">Han bød at Judas barn skulle lære sangen. Den heter Buen*, og den er oppskrevet i «Den rettskafnes bok».</verse><verse id="19">Din pryd, Israel, ligger drept på dine hauger. Å, at heltene skulle falle!</verse><verse id="20">Forkynn det ikke i Gat, meld det ikke på gatene i Asjkelon, for da ville filistrenes døtre glede seg, de uomskårnes døtre ville juble!</verse><verse id="21">Dere Gilboa-fjell! Måtte det ikke falle dugg eller regn på dere! Måtte der ikke være marker som bærer korn til offergaver! For der ble heltenes skjold flekket med blod, Sauls skjold ble ikke salvet med olje.</verse><verse id="22">Aldri vendte Jonatans bue tilbake uten blod fra de falne eller fett fra de mektige. Aldri kom Sauls sverd umettet hjem.</verse><verse id="23">Saul og Jonatan, elsket og avholdt i livet, ble heller ikke skilt i døden. Hurtigere var de enn ørner, sterkere enn løver.</verse><verse id="24">Dere Israels døtre! Gråt over Saul som kledde dere vakkert i purpur, som satte smykker av gull på deres klær.</verse><verse id="25">Å, at heltene skulle falle i striden! Jonatan ligger ihjelslått på dine hauger.</verse><verse id="26">Hjertelig bedrøvet er jeg over deg, min bror Jonatan! Du var meg inderlig kjær. Din kjærlighet var mer dyrebar for meg enn kvinners kjærlighet.</verse><verse id="27">Å, at heltene skulle falle, og krigens våpen bli ødelagt!</verse></chapter><chapter id="2"><verse id="1">Siden spurte David Herren: Skal jeg dra opp til en av byene i Juda? Herren svarte: Gjør det! Da spurte David: Hvor skal jeg dra? Han svarte: Til Hebron.</verse><verse id="2">Så dro David dit opp med sine to koner, Akinoam fra Jisre’el og Abiga’il, karmelitten Nabals kone.</verse><verse id="3">David tok også med seg de menn som var hos ham, hver med sin husstand, og de bosatte seg i byene omkring Hebron.</verse><verse id="4">Da kom Judas menn dit og salvet David til konge over Judas hus. Så kom det noen og fortalte David at det var mennene i Jabes i Gilead som hadde gravlagt Saul.</verse><verse id="5">Da sendte David bud til mennene i Jabes i Gilead og sa til dem: Velsignet være dere av Herren, fordi dere har gjort den kjærlighetsgjerningen mot deres herre Saul å begrave ham!</verse><verse id="6">Måtte nå Herren vise miskunnhet og trofasthet mot dere! Jeg vil også gjøre vel mot dere fordi dere har gjort dette.</verse><verse id="7">Så ta nå mot til dere og vær djerve menn! For deres herre Saul er død, men nå har Judas hus salvet meg til konge over seg.</verse><verse id="8">Men Abner, Ners sønn, Sauls hærfører, tok Isjboset*, Sauls sønn, og førte ham over til Mahanajim.</verse><verse id="9">Der gjorde han ham til konge over Gilead og over asurittene og over Jisre’el og Efra’im og Benjamin og over hele Israel.</verse><verse id="10">Isjboset, Sauls sønn, var førti år gammel da han ble konge over Israel. Han regjerte i to år. Det var bare Judas hus som holdt seg til David.</verse><verse id="11">Hele den tiden David var konge i Hebron over Judas hus, var sju år og seks måneder.</verse><verse id="12">Abner, Ners sønn, dro ut fra Mahanajim med folkene til Isjboset, Sauls sønn, og dro til Gibeon.</verse><verse id="13">Og Joab, Serujas sønn, og Davids folk dro også ut, og traff sammen med dem ved Gibeon-dammen. Den ene flokken slo seg ned på den ene siden av dammen og den andre flokken på den andre siden.</verse><verse id="14">Da sa Abner til Joab: La de unge mennene tre fram og holde en krigslek mens vi ser på! Joab svarte: Ja, la dem det!</verse><verse id="15">Så reiste de seg og gikk fram i det fastsatte tall: tolv for Benjamin og Isjboset, Sauls sønn, og tolv av Davids folk.</verse><verse id="16">De grep hverandre i hodet og stakk sverdet i siden på hverandre slik at de falt alle sammen. Siden ble dette stedet kalt Helkat-Hassurim*. Det ligger ved Gibeon.</verse><verse id="17">Striden ble svært hard denne dagen, og Abner og Israels menn ble slått av Davids folk.</verse><verse id="18">Tre av Serujas sønner var med: Joab og Abisjai og Asael. Asael var lett på foten som en gasell på marken.</verse><verse id="19">Og Asael satte etter Abner og bøyde ikke av verken til høyre eller til venstre, men holdt seg stadig i Abners spor.</verse><verse id="20">Da vendte Abner seg og sa: Er det du, Asael? Han svarte: Ja.</verse><verse id="21">Da sa Abner til ham: Bøy av, enten til høyre eller til venstre! Grip fatt i en av de unge og ta rustningen hans! Men Asael ville ikke la være å forfølge ham.</verse><verse id="22">Da sa Abner igjen til Asael: La være å forfølge meg! Vil du kanskje at jeg skal slå deg til jorden? Hvordan skulle jeg da kunne se din bror Joab i øynene?</verse><verse id="23">Men han ville ikke holde opp. Da støtte Abner spydskaftet i magen på ham, så spydet gikk ut gjennom ryggen. Og han falt om der og døde på stedet. Og alle som kom til det stedet hvor Asael var falt og døde, stanset der.</verse><verse id="24">Joab og Abisjai forfulgte Abner. Da solen var gått ned, kom de til Amma-haugen, som ligger midt imot Giah på veien til Gibeons ørken.</verse><verse id="25">Men Benjamins barn samlet seg i én flokk om Abner og stilte seg på toppen av en haug.</verse><verse id="26">Da ropte Abner til Joab: Skal sverdet aldri holde opp med å fortære? Skjønner du ikke at dette vil ende med sorg? Hvor lenge vil du vente før du sier til folkene dine at de skal holde opp med å forfølge sine brødre?</verse><verse id="27">Joab svarte: Så sant Gud lever: Hadde du ingenting sagt, så skulle folket allerede fra morgenen av blitt ført bort, så ingen hadde forfulgt sin bror.</verse><verse id="28">Så blåste Joab i hornet, og alt folket stanset. De forfulgte ikke Israel lenger, og fortsatte ikke å kjempe.</verse><verse id="29">Abner og mennene hans gikk gjennom ødemarken hele den natten. Så satte de over Jordan og gikk gjennom hele Bitron og kom til Mahanajim.</verse><verse id="30">Da Joab hadde holdt opp med å forfølge Abner, samlet han alt folket. Av Davids folk savnet en nitten mann i tillegg til Asael.</verse><verse id="31">Men Davids folk hadde drept tre hundre og seksti mann av Benjamin og blant Abners menn.</verse><verse id="32">Asael tok de opp og gravla ham i hans fars grav i Betlehem. Joab og mennene hans gikk hele natten og kom til Hebron da det lysnet av dag.</verse></chapter><chapter id="3"><verse id="1">Krigen mellom Sauls hus og Davids hus ble langvarig. David ble sterkere og sterkere, men Sauls hus ble svakere og svakere.</verse><verse id="2">David fikk sønner mens han bodde i Hebron. Hans førstefødte var Amnon, sønn av Akinoam fra Jisre’el.</verse><verse id="3">Den andre var Kilab, sønn av Abiga’il, karmelitten Nabals kone. Den tredje var Absalom, sønn av Ma’aka, som var datter til Talmai, kongen i Gesjur.</verse><verse id="4">Den fjerde var Adonja, sønn av Haggit. Den femte var Sefatja, sønn av Abital.</verse><verse id="5">Den sjette var Jitream, sønn av Davids kone Egla. Disse sønnene fikk David i Hebron.</verse><verse id="6">Mens krigen sto på mellom Sauls hus og Davids hus, støttet Abner Sauls hus.</verse><verse id="7">Nå hadde Saul hatt en medhustru ved navn Rispa, datter til Aja. Så sa Isjboset til Abner: Hvorfor har du gått inn til min fars medhustru?</verse><verse id="8">Abner ble harm over Isjbosets ord og sa: Er jeg et hundehode som holder med Juda? Den dag i dag gjør jeg vel mot din far Sauls hus, mot hans brødre og hans venner. Jeg har ikke overgitt deg i Davids hånd, og så går du nå i rette med meg for denne kvinnens skyld!</verse><verse id="9">Gud la det gå Abner ille både nå og siden om jeg ikke gjør slik mot David som Herren har lovt ham,</verse><verse id="10">og tar kongedømmet fra Sauls hus og reiser opp Davids trone over Israel og over Juda fra Dan helt til Be’er-Sjeba.</verse><verse id="11">Og han torde ikke svare Abner et ord mer, så redd var han for ham.</verse><verse id="12">Og Abner sendte bud av sted til David og sa: Hvem hører landet til? Og han fortsatte: Gjør en pakt med meg, for se, da skal min hånd være med deg for å føre hele Israel over til deg.</verse><verse id="13">Han svarte: Godt, jeg vil gjøre en pakt med deg. Bare én ting krever jeg av deg: Du skal ikke komme for øynene mine uten at du har med deg Mikal, Sauls datter, når du kommer for å tre fram for meg.</verse><verse id="14">Og David sendte bud til Isjboset, Sauls sønn, og lot si: Gi meg min kone Mikal, som jeg vant meg til brud med hundre filistrers forhuder!</verse><verse id="15">Da sendte Isjboset bud og tok henne fra hennes mann Paltiel, sønn av Lajisj.</verse><verse id="16">Og mannen hennes fulgte med og gikk gråtende etter henne like til Bahurim. Men Abner sa til ham: Gå hjem igjen! Da snudde han og gikk hjem.</verse><verse id="17">Men Abner talte med Israels eldste og sa: Alt lenge har dere ønsket å få David til konge over dere.</verse><verse id="18">Så la ham nå bli det! For Herren har sagt om David: Ved min tjener Davids hånd vil jeg frelse mitt folk Israel fra filistrenes hånd og fra alle deres fienders hånd.</verse><verse id="19">Abner talte også med benjaminittene. Så gikk han av sted for å tale med David i Hebron om alt det som Israel og hele Benjamins hus hadde besluttet.</verse><verse id="20">Abner kom til David i Hebron med tjue mann, og David gjorde et gjestebud for Abner og de menn som var med ham.</verse><verse id="21">Og Abner sa til David: Jeg vil dra ut og samle hele Israel til min herre kongen. Så kan de gjøre en pakt med deg, og du kan råde over alt det du ønsker. Og David lot Abner fare, og han dro bort i fred.</verse><verse id="22">Nettopp da kom Davids folk og Joab hjem fra et herjetog, og de hadde mye bytte med seg. Abner var da ikke lenger hos David i Hebron, for David hadde latt ham fare, og han var dratt bort i fred.</verse><verse id="23">Da nå Joab og hele hæren som var sammen med ham, kom hjem, fikk Joab høre at Abner, Ners sønn, var kommet til kongen, og at kongen hadde latt ham fare, og at han var dratt bort i fred.</verse><verse id="24">Da gikk Joab inn til kongen og sa: Hva har du gjort? Abner kom til deg, hvorfor lot du ham da fare sin vei?</verse><verse id="25">Du kjenner da Abner, Ners sønn! Du må da vite at han er kommet for å narre deg og for å få rede på all din ferd og alt det du gjør.</verse><verse id="26">Så gikk Joab bort igjen fra David og sendte noen folk etter Abner. De førte ham tilbake fra Sira-brønnen. Men David visste ikke noe om det.</verse><verse id="27">Da nå Abner kom tilbake til Hebron, tok Joab ham til side midt inn i porten for å tale med ham i stillhet. Der stakk han ham i magen, så han døde. Det var for å hevne sin bror Asaels blod.</verse><verse id="28">Da David siden fikk høre dette, sa han: Jeg og mitt kongedømme er for evig uten skyld for Herren i Abners, Ners sønns blod.</verse><verse id="29">La det komme over Joabs hode og over hele hans fars hus! La det aldri savnes noen i Joabs hus som har utflod eller er spedalsk, eller går med krykke eller som faller for sverdet, eller som mangler brød.</verse><verse id="30">Slik myrdet Joab og hans bror Abisjai Abner, fordi han hadde drept deres bror Asael ved Gibeon under striden.</verse><verse id="31">Men David sa til Joab og alt folket som var hos ham: Flerr klærne, bind sekk om dere og gå klagende foran Abner! Og kong David gikk selv etter båren.</verse><verse id="32">Så gravla de Abner i Hebron. Kongen gråt høyt ved Abners grav, og alt folket gråt.</verse><verse id="33">Kongen sang denne klagesangen over Abner: Skulle da Abner dø som en dåre?</verse><verse id="34">Dine hender var ikke bundet og dine føtter var ikke lagt i lenker. Som en faller for ugjerningsmenn, slik falt du. - Og alt folket ble ved å gråte over ham.</verse><verse id="35">Siden kom de alle for å få David til å spise mens det ennå var dag. Men han sverget: Gud la det gå meg ille både nå og siden om jeg smaker brød eller noe annet før solen er gått ned.</verse><verse id="36">Hele folket forsto dette, og de syntes godt om det. Alt det kongen gjorde, syntes folket godt om.</verse><verse id="37">Den dagen skjønte hele folket og hele Israel at det ikke var kongen som var opphavsmannen til drapet på Abner, Ners sønn.</verse><verse id="38">Og kongen sa til sine menn: Vet dere ikke at en høvding og stor mann er falt i Israel på denne dagen?</verse><verse id="39">Men jeg er ennå svak og bare salvet til konge. Disse menn, Serujas sønner, er mektigere enn jeg. Herren skal gjengjelde den som gjør ondt, det onde han gjør!</verse></chapter><chapter id="4"><verse id="1">Da Sauls sønn fikk høre at Abner var død i Hebron, falt han rent sammen, og hele Israel ble forferdet.</verse><verse id="2">Hos Sauls sønn var der to menn som var høvdinger for streifflokker. Den ene hette Ba’ana og den andre Rekab. De var sønner av Rimmon fra Be’erot og hørte til Benjamins barn. Be’erot ble også regnet til Benjamin.</verse><verse id="3">Men folket i Be’erot hadde flyktet til Gittajim, der har de bodd som innflyttere helt til denne dag.</verse><verse id="4">Jonatan, Sauls sønn, hadde en sønn som var lam i begge føttene. Han var fem år gammel da meldingen om Saul og Jonatan kom fra Jisre’el, og den kvinnen som passet ham, tok ham og flyktet. Men idet hun skyndte seg av sted, falt han ned og ble lam. Hans navn var Mefibosjet*.</verse><verse id="5">Be’erotitten Rimmons sønner, Rekab og Ba’ana, tok av sted og kom på det heteste av dagen til Isjbosets hus mens han hvilte middag.</verse><verse id="6">De lot som om de skulle hente hvete, og slik kom de helt inn i huset. Så stakk de ham i magen. Deretter slapp Rekab og hans bror Ba’ana bort.</verse><verse id="7">De kom inn i huset mens Isjboset lå på sengen i sovekammeret, og stakk ham i hjel og hogg hodet av ham. Så tok de hodet hans og gikk hele natten gjennom ødemarken.</verse><verse id="8">Og de kom med Isjbosets hode til David i Hebron og sa til kongen: Se, her er hodet av Isjboset, sønn til Saul, din fiende som sto deg etter livet. Slik har Herren på denne dagen gitt min herre kongen hevn over Saul og hans ætt.</verse><verse id="9">Men David svarte Rekab og hans bror Ba’ana, be’erotitten Rimmons sønner, og sa til dem: Så sant Herren lever, han som har forløst min sjel fra all trengsel:</verse><verse id="10">Den som kom til meg med melding om at Saul var død, mente selv han kom med en god melding. Men jeg grep ham og drepte ham i Siklag - ham som jeg skulle ha gitt lønn for et gledesbud.</verse><verse id="11">Hvor mye mer nå, når ugudelige menn har myrdet en rettferdig mann i hans hus og på hans leie - skulle jeg ikke nå kreve hans blod av deres hånd og utrydde dere av landet?</verse><verse id="12">Så ga David befaling til sine folk, og de slo dem i hjel og hogg hendene og føttene av dem og hengte dem opp ved dammen i Hebron. Men Isjbosets hode tok de og begravde i Abners grav i Hebron.</verse></chapter><chapter id="5"><verse id="1">Så kom alle Israels stammer til David i Hebron og sa: Her er vi! Vi er av samme kjøtt og blod som du!</verse><verse id="2">Allerede for lenge siden, da Saul var konge over oss, var det du som førte Israel ut og inn. Og Herren sa til deg: Du skal vokte mitt folk Israel, og du skal være fyrste over Israel.</verse><verse id="3">Og alle Israels eldste kom til kongen i Hebron, og kong David gjorde en pakt med dem i Hebron for Herrens åsyn, og de salvet David til konge over Israel.</verse><verse id="4">David var tretti år gammel da han ble konge, og han regjerte i førti år.</verse><verse id="5">I Hebron regjerte han over Juda i sju år og seks måneder, og i Jerusalem regjerte han i trettitre år over hele Israel og Juda.</verse><verse id="6">Så dro kongen og hans menn til Jerusalem mot jebusittene, som bodde der i landet. Men de sa til David: Du kommer aldri inn her! Blinde og lamme skal drive deg bort med disse ordene: David kommer aldri inn her!</verse><verse id="7">Men David inntok likevel Sions borg, det er Davids by.</verse><verse id="8">Den dagen sa David: Hver den som slår jebusittene, la ham bruke vannledningen* og nå de lamme og blinde som Davids sjel hater. Av dette kommer ordet: En blind og en lam skal ikke komme inn i huset.</verse><verse id="9">David tok sin bolig i borgen og kalte den Davids by. Og David bygde rundt omkring fra Millo* og innover.</verse><verse id="10">David ble større og større, og Herren, hærskarenes Gud, var med ham.</verse><verse id="11">Hiram, kongen i Tyrus, skikket sendemenn til David med sedertre. Han sendte også tømmermenn og steinhoggere, og de bygde et hus for David.</verse><verse id="12">David forsto at Herren hadde stadfestet hans kongedømme over Israel, og at han hadde hevet hans rike høyt for sitt folk Israels skyld.</verse><verse id="13">David tok enda flere medhustruer og koner fra Jerusalem etter at han var kommet fra Hebron, og han fikk enda flere sønner og døtre.</verse><verse id="14">Dette er navnene på de sønnene han fikk i Jerusalem: Sjammua og Sjobab og Natan og Salomo,</verse><verse id="15">Jibhar og Elisjua og Nefeg og Jafia,</verse><verse id="16">Elisjama og Eljada og Elifelet.</verse><verse id="17">Da filistrene hørte at David var blitt salvet til konge over Israel, dro alle filistrene ut for å få tak i David. Og da David hørte dette, dro han ned til borgen.</verse><verse id="18">Filistrene kom og spredte seg utover i Refa’im-dalen.</verse><verse id="19">Da spurte David Herren: Skal jeg dra ut mot filistrene? Vil du gi dem i min hånd? Og Herren svarte: Dra ut! Jeg vil gi filistrene i din hånd.</verse><verse id="20">Så kom David til Ba’al-Perasim, og der slo han dem. Da sa han: Herren har brutt igjennom mine fiender foran meg, som vann bryter igjennom. Derfor ble dette stedet kalt Ba’al-Perasim*.</verse><verse id="21">Der etterlot de avgudsbildene sine, og David og mennene hans tok dem med seg.</verse><verse id="22">Men filistrene dro ut en gang til og spredte seg utover i Refa’im-dalen.</verse><verse id="23">Og David spurte Herren, men han sa: Du skal ikke dra dit opp. Gå omkring dem så du kommer bakenfor dem. Gå så på dem midt for bakatrærne.</verse><verse id="24">Når du hører lyden av skritt i toppen av bakatrærne, da skynd deg! For da har Herren dratt ut foran deg for å slå filistrenes hær.</verse><verse id="25">David gjorde slik som Herren hadde befalt ham. Og han slo filistrene og forfulgte dem fra Geba til bort imot Geser.</verse></chapter><chapter id="6"><verse id="1">David samlet igjen alt utvalgt mannskap i Israel - tretti tusen mann.</verse><verse id="2">Og David og alt folket som var hos ham, brøt opp og dro fra Ba’ale-Juda* for å føre Guds ark opp derfra, den som er kalt med Navnet, med Herrens, hærskarenes Guds navn, han som troner over kjerubene**.</verse><verse id="3">De satte Guds ark på en ny vogn og førte den bort fra Abinadabs hus, som lå på haugen. Og Ussa og Ahjo, Abinadabs sønner, kjørte den nye vognen.</verse><verse id="4">Og de førte Guds ark bort fra Abinadabs hus, som lå på haugen, og fulgte med den, og Ahjo gikk foran arken.</verse><verse id="5">Og David og hele Israels hus lekte for Herrens åsyn til all slags strengelek av sypresstre, både sitarer og harper og tamburiner og bjeller og cymbler.</verse><verse id="6">Da de kom til Nakons treskeplass, rakte Ussa hånden sin ut og tok fatt i Guds ark, for oksene var blitt ustyrlige.</verse><verse id="7">Da ble Herrens vrede opptent mot Ussa. Gud slo ham fordi han handlet overilet, så han døde der ved Guds ark.</verse><verse id="8">Men David ble ille til mote, fordi Herren hadde slått Ussa ned. Derfor er dette stedet blitt kalt Peres-Ussa* like til denne dag.</verse><verse id="9">Den dagen ble David fylt av frykt for Herren og sa: Hvordan skulle Herrens ark kunne komme inn til meg?</verse><verse id="10">Og David ville ikke flytte Herrens ark opp til seg i Davids by, men lot den føre bort til gittitten Obed-Edoms hus.</verse><verse id="11">Herrens ark ble stående i gittitten Obed-Edoms hus i tre måneder. Og Herren velsignet Obed-Edom og hele hans hus.</verse><verse id="12">Så ble det fortalt kong David at Herren hadde velsignet Obed-Edoms hus og alt det han hadde, for Guds arks skyld. Da tok David av sted og førte Guds ark fra Obed-Edoms hus og til Davids by med stor glede.</verse><verse id="13">Da de som bar Herrens ark, hadde gått seks skritt fram, ofret han en okse og en gjøkalv.</verse><verse id="14">Og David danset av all makt for Herrens åsyn - han hadde en efod* av lerret på seg.</verse><verse id="15">Og David og hele Israels hus førte Herrens ark opp med fryderop og toner fra horn.</verse><verse id="16">Da nå Herrens ark kom inn i Davids by, så Mikal, Sauls datter, ut gjennom vinduet. Hun så kong David hoppe og danse for Herrens åsyn, og hun foraktet ham i sitt hjerte.</verse><verse id="17">Så førte de da Herrens ark inn og satte den på sitt sted midt i det teltet som David hadde reist for den. Og David ofret brennoffer for Herrens åsyn, og fredsoffer.</verse><verse id="18">Da David var ferdig med å ofre brennofferet og fredsofrene, velsignet han folket i Herrens, hærskarenes Guds navn.</verse><verse id="19">Han delte ut til hele folket, til hver enkelt av hele Israels mengde, både mann og kvinne, et brød og en daddelkake og en rosinkake. Så dro alt folket hjem, hver til sitt hus.</verse><verse id="20">Da David kom hjem for å velsigne sitt hus, gikk Mikal, Sauls datter, ut imot ham og sa: Hvor høyt Israels konge er blitt æret i dag - han som i dag har blottet seg for øynene på tjenestejentene til tjenerne sine, slik som simple folk pleier å gjøre!</verse><verse id="21">Da sa David til Mikal: For Herrens åsyn, han som utvalgte meg fremfor din far og fremfor hele hans hus og satte meg til fyrste over Herrens folk, over Israel - for Herrens åsyn har jeg danset.</verse><verse id="22">Og jeg vil gjøre meg enda ringere enn så og bli liten i mine egne øyne. Og de tjenestepikene du talte om, sammen med dem vil jeg æres.</verse><verse id="23">Men Mikal, Sauls datter, ble barnløs til sin dødsdag.</verse></chapter><chapter id="7"><verse id="1">Kongen bodde nå i sitt hus, og Herren hadde latt ham få ro for alle sine fiender rundt omkring.</verse><verse id="2">Da sa han til profeten Natan: Se, jeg bor i et hus av sedertre, mens Guds ark bor mellom telttepper.</verse><verse id="3">Natan sa til kongen: Gjør alt det du har i sinne! For Herren er med deg.</verse><verse id="4">Men samme natt kom Herrens ord til Natan, og det lød slik:</verse><verse id="5">Gå og si til min tjener David: Så sier Herren: Skulle du bygge meg et hus til å bo i?</verse><verse id="6">Jeg har jo ikke bodd i hus helt fra den dagen jeg førte Israels barn opp fra Egypt, og til denne dag, men jeg har vandret om i et telt, i et tabernakel.</verse><verse id="7">Har jeg vel, hvor jeg så har vandret om med alle Israels barn, noen gang talt slik til en av dem som førte herskerstav i Israel, en som jeg hadde satt til å vokte mitt folk Israel: Hvorfor har dere ikke bygd meg et hus av sedertre?</verse><verse id="8">Derfor skal du si så til min tjener David: Så sier Herren, hærskarenes Gud: Jeg tok deg fra beitemarken, der hvor du fulgte saueflokken, og satte deg til fyrste over mitt folk Israel.</verse><verse id="9">Og jeg var med deg overalt hvor du gikk. Jeg utryddet alle dine fiender for deg, og jeg har latt deg vinne et stort navn, så stort som de største på jorden har det.</verse><verse id="10">Jeg vil gjøre i stand et bosted for mitt folk Israel og plante det der. De skal få bo på sitt sted og ikke uroes mer. Urettferdige mennesker skal ikke plage dem lenger,</verse><verse id="11">slik det har vært like fra den dagen jeg satte dommere over mitt folk Israel. Jeg har latt deg få ro for alle dine fiender. Og nå forkynner Herren deg at Herren vil bygge deg et hus.</verse><verse id="12">Når dine dagers tall blir fullt, og du hviler hos dine fedre, da vil jeg etter deg oppreise din sønn som skal utgå av ditt liv, og jeg vil grunnfeste hans kongedømme.</verse><verse id="13">Han skal bygge et hus for mitt navn, og jeg vil trygge hans kongetrone til evig tid.</verse><verse id="14">Jeg vil være hans far, og han skal være min sønn. Når han gjør det som ondt er, vil jeg tukte ham med menneskers ris og med menneskebarns plager.</verse><verse id="15">Men min miskunnhet skal ikke vike fra ham, slik som jeg lot den vike fra Saul, han som jeg lot vike plassen for deg.</verse><verse id="16">Ditt hus og ditt kongedømme skal stå fast til evig tid for ditt åsyn, og din trone skal være grunnfestet til evig tid.</verse><verse id="17">Alle disse ordene og hele dette synet bar Natan fram for David.</verse><verse id="18">Da gikk kong David inn og ble der inne for Herrens åsyn. Og han sa: Hvem er jeg, Herre Herre! Og hva er mitt hus, at du har ført meg så langt!</verse><verse id="19">Og enda var dette for lite i dine øyne, Herre Herre. Du talte også om din tjeners hus langt fram i tiden. Og dette er loven for menneskene, Herre Herre!</verse><verse id="20">Hva mer skal så David si til deg? Du kjenner jo din tjener, Herre Herre!</verse><verse id="21">For ditt ords skyld og etter ditt hjerte har du gjort alt dette store og forkynt det for din tjener.</verse><verse id="22">Derfor er du stor, Herre Gud! Det er ingen som du, og det er ingen Gud uten deg, etter alt det vi har hørt med våre ører.</verse><verse id="23">Og hvor er det på jorden et eneste folk som ditt folk, som Israel? Et folk som Gud kom og fridde ut, så det skulle være hans eget folk - for å gjøre seg et navn, og for å gjøre dette store for dere - forferdelige gjerninger for ditt land, for ditt folks skyld som du fridde ut av Egypt, fra hedningefolk og deres guder?</verse><verse id="24">Og du dannet deg ditt folk Israel, så det skulle være ditt folk til evig tid. Og du, Herre, er blitt deres Gud.</verse><verse id="25">Så oppfyll nå, Herre Gud, for evig tid det ordet du har talt om din tjener og hans hus, og gjør som du har sagt!</verse><verse id="26">Da skal ditt navn bli stort til evig tid. Da skal folk si: Herren, hærskarenes Gud, er Gud over Israel. Og din tjener Davids hus skal være grunnfestet for ditt åsyn.</verse><verse id="27">For du, Herre, hærskarenes Gud, Israels Gud, har åpenbart for din tjener at du vil bygge meg et hus. Derfor har din tjener fått frimodighet til å be denne bønn til deg.</verse><verse id="28">Og nå, Herre Herre, du er Gud, og dine ord skal bli sannhet. Du har lovt din tjener denne lykken.</verse><verse id="29">Så la det nå behage deg å velsigne din tjeners hus, så det må bli stående for ditt åsyn til evig tid! For du, Herre Herre, har talt. Og for din velsignelses skyld skal din tjeners hus bli velsignet i all evighet.</verse></chapter><chapter id="8"><verse id="1">Deretter slo David filistrene og ydmyket dem. David tok Meteg Ha’Amma fra filistrene.</verse><verse id="2">Han slo også moabittene og målte dem med en snor. Han lot dem legge seg ned på jorden og målte så to snorlengder med folk som skulle drepes, og en full snorlengde med folk som skulle få leve. Moabittene ble Davids tjenere og måtte betale skatt til ham.</verse><verse id="3">Likeså slo David Hadadeser, sønn av Rehob, kongen i Soba, da han dro av sted for å gjenvinne sin makt ved elven.</verse><verse id="4">David tok fra ham ett tusen sju hundre hestfolk og tjue tusen mann fotfolk. David lot skjære fotsenene over på alle vognhestene, bare hundre vognhester sparte han.</verse><verse id="5">Syrerne fra Damaskus kom for å hjelpe Hadadeser, kongen i Soba. Men David slo tjueto tusen mann av dem.</verse><verse id="6">David la krigsmannskap i syrerriket Damaskus. Og syrerne ble Davids tjenere og måtte betale ham skatt. Slik hjalp Herren David overalt hvor han dro fram.</verse><verse id="7">David tok gullskjoldene som Hadadesers tjenere hadde båret, og førte dem til Jerusalem.</verse><verse id="8">Og fra Hadadesers byer Betah og Berotai tok kong David en stor mengde kobber.</verse><verse id="9">Da To’i, kongen i Hamat, hørte at David hadde slått hele Hadadesers hær,</verse><verse id="10">sendte han sin sønn Joram til kong David for å hilse på ham og ønske ham til lykke, fordi han hadde kjempet mot Hadadeser og slått ham. For Hadadeser hadde stadig ført krig mot To’i. Og Joram hadde med seg sølvkar og gullkar og kobberkar.</verse><verse id="11">Også dem helliget kong David til Herren sammen med det sølvet og gullet han hadde helliget av hærfanget fra alle de hedningefolkene han hadde lagt under seg:</verse><verse id="12">fra Syria og fra Moab og fra Ammons barn og fra filistrene og fra amalekittene, og av hærfanget fra Hadadeser, sønn av Rehob, kongen av Soba.</verse><verse id="13">Da David vendte tilbake etter å ha slått syrerne, vant han seg et navn i Saltdalen ved å slå atten tusen mann.</verse><verse id="14">Og han la krigsmannskap i Edom. I hele Edom la han krigsmannskap, og alle edomittene ble Davids tjenere. Slik hjalp Herren David overalt hvor han dro fram.</verse><verse id="15">Så regjerte nå David over hele Israel, og David gjorde rett og rettferdighet mot hele sitt folk.</verse><verse id="16">Joab, sønn av Seruja, var høvding over hæren, og Josjafat, sønn av Akilud, var historieskriver.</verse><verse id="17">Sadok, sønn av Akitub, og Akimelek, sønn av Abjatar, var prester, og Seraja var statsskriver.</verse><verse id="18">Benaja, Jojadas sønn, var høvding over livvakten, og Davids sønner var prester*.</verse></chapter><chapter id="9"><verse id="1">David sa: Er det ennå noen igjen av Sauls hus, som jeg kan gjøre vel imot for Jonatans skyld?</verse><verse id="2">Nå var det i Sauls hus en tjener som hette Siba. Han ble kalt til David, og kongen sa til ham: Er du Siba? Han svarte: Ja, din tjener heter så.</verse><verse id="3">Da sa kongen: Er det ikke ennå noen igjen av Sauls hus, så jeg kunne gjøre Guds miskunnhet mot ham? Siba svarte kongen: Det er ennå en sønn av Jonatan, en som er lam i begge føttene.</verse><verse id="4">Kongen spurte ham: Hvor er han? Siba svarte kongen: Han er i huset hos Makir, sønn av Ammiel, i Lo-Debar.</verse><verse id="5">Så sendte kong David bud og hentet ham fra Makirs, Ammiels sønns hus i Lo-Debar.</verse><verse id="6">Og da Mefibosjet, sønn av Jonatan, Sauls sønn, kom inn til David, kastet han seg ned med ansiktet mot jorden. Og David sa: Mefibosjet! Han svarte: Her er din tjener.</verse><verse id="7">David sa til ham: Vær ikke redd! Jeg vil gjøre vel mot deg for din far Jonatans skyld og gi deg tilbake hele den jordeiendommen Saul, din far, eide. Du skal alltid ete ved mitt bord.</verse><verse id="8">Da kastet han seg ned og sa: Hva er din tjener, at du lar ditt øye falle på en død hund som meg?</verse><verse id="9">Så kalte kongen på Siba, Sauls tjener, og sa til ham: Alt som har tilhørt Saul og hele hans ætt, har jeg gitt til din herres sønn.</verse><verse id="10">Du skal dyrke jorden for ham, du og dine sønner og dine tjenere. Dere skal høste inn for ham, så din herres sønn kan ha brød å spise. Men selv skal Mefibosjet, din herres sønn, alltid spise ved mitt bord. Siba hadde femten sønner og tjue tjenere.</verse><verse id="11">Da sa Siba til kongen: Som min herre kongen befaler sin tjener, slik skal din tjener i alle måter gjøre. - David sa: Mefibosjet skal spise ved mitt bord som en av kongens sønner.</verse><verse id="12">Mefibosjet hadde en liten sønn som hette Mika. Og alle som bodde i Sibas hus, var Mefibosjets tjenere.</verse><verse id="13">Men selv bodde Mefibosjet i Jerusalem, for han spiste alltid ved kongens bord. Han var lam i begge føttene.</verse></chapter><chapter id="10"><verse id="1">En tid etter skjedde det at Ammons barns konge døde, og Hanun, sønnen hans, ble konge i hans sted.</verse><verse id="2">Da sa David: Jeg vil vise Hanun, Nahas’ sønn, vennskap, likesom hans far viste meg vennskap. Og David sendte noen av tjenerne sine for å trøste ham i sorgen over faren. Så kom da Davids tjenere til Ammons barns land.</verse><verse id="3">Da sa Ammons barns høvdinger til Hanun, sin herre: Tror du det er for å ære din far at David har sendt folk som skal trøste deg? Mon det ikke heller er for å utforske byen at David har sendt sine tjenere til deg, for å utspeide den og så ødelegge den.</verse><verse id="4">Da tok Hanun Davids tjenere og raket av dem halvdelen av skjegget og skar av dem halvparten av klærne, like til setet. Så sendte de dem fra seg.</verse><verse id="5">Da dette ble meldt David, sendte han folk som skulle møte mennene, for de var grovt vanæret. Og kongen sa til dem: Bli i Jeriko til skjegget er vokst ut igjen, og kom så tilbake!</verse><verse id="6">Da nå Ammons barn så at de hadde gjort seg forhatt hos David, sendte de bud og leide tjue tusen mann fotfolk av syrerne fra Bet-Rehob og Soba, og kongen i Ma’aka med tusen mann og tolv tusen mann fra Tob.</verse><verse id="7">Da David hørte dette, sendte han Joab av sted med hele hæren, krigsvante menn.</verse><verse id="8">Og Ammons barn rykket ut og stilte seg i fylking foran byporten. Men syrerne fra Soba og Rehob og mennene fra Tob og Ma’aka sto for seg selv ute på marken.</verse><verse id="9">Da Joab så at han hadde fienden mot seg både foran og bak, valgte han ut en del av alt det beste mannskapet i Israel og stilte dem opp mot syrerne.</verse><verse id="10">Men resten av folket overlot han til sin bror Abisjai og stilte dem opp mot Ammons barn.</verse><verse id="11">Og han sa: Dersom syrerne blir for sterke for meg, skal du komme meg til hjelp. Og dersom Ammons barn blir for sterke for deg, skal jeg komme og hjelpe deg.</verse><verse id="12">Vær modig! La oss vise oss modige i kampen for vårt folk og for vår Guds byer, så får Herren gjøre det som er godt i hans øyne!</verse><verse id="13">Så rykket Joab fram med folkene sine til kamp mot syrerne, og de flyktet for ham.</verse><verse id="14">Da Ammons barn så at syrerne flyktet, så flyktet også de for Abisjai og dro seg inn i byen. Da vendte Joab tilbake fra kampen mot Ammons barn og kom til Jerusalem.</verse><verse id="15">Da syrerne så at de var blitt slått av Israel, samlet de seg igjen.</verse><verse id="16">Og Hadadeser sendte bud at de syrerne som bodde på den andre siden av elven, skulle rykke ut. De kom til Helam. Sjobak, høvdingen over Hadadesers hær, førte dem.</verse><verse id="17">Da dette ble meldt David, samlet han hele Israel. Han gikk over Jordan og kom til Helam, og syrerne stilte opp mot David og kjempet mot ham.</verse><verse id="18">Men syrerne flyktet for Israel, og David drepte blant syrerne mannskapet på sju hundre vogner og førti tusen hestfolk. Sjobak, hærføreren deres, såret han, så han døde der.</verse><verse id="19">Da alle kongene som sto under Hadadeser, så at de var blitt slått av Israel, gjorde de fred med Israel og ble deres tjenere. Og syrerne våget ikke å hjelpe Ammons barn mer.</verse></chapter><chapter id="11"><verse id="1">Året etter, ved den tid da kongene pleier å dra ut i krig, sendte David Joab av sted med sine tjenere og hele Israel. De herjet Ammons barns land og beleiret Rabba. Men David holdt seg i Jerusalem.</verse><verse id="2">Så hendte det en kveld at David sto opp av sengen og gikk omkring på taket av kongens hus. Da fikk han fra taket se en kvinne som badet seg. Og kvinnen var meget vakker å se til.</verse><verse id="3">David sendte bud og spurte seg for om kvinnen. Og de sa: Det er jo Batseba, datter av Eliam og hetitten Urias kone.</verse><verse id="4">Da sendte David bud og hentet henne. Hun kom til ham, og han lå hos henne like etter at hun hadde renset seg fra sin urenhet. Så gikk hun hjem igjen.</verse><verse id="5">Kvinnen ble med barn, og hun sendte bud om det til David og lot si: Jeg er med barn.</verse><verse id="6">Da sendte David dette bud til Joab: Send hetitten Uria til meg! Og Joab sendte Uria til David.</verse><verse id="7">Da Uria kom til ham, spurte David ham om det sto vel til med Joab og med stridsmennene, og om hvordan det gikk med krigen.</verse><verse id="8">Så sa David til Uria: Gå ned til ditt hus og vask dine føtter! Og da Uria gikk ut av kongens hus, ble det sendt en gave etter ham fra kongen.</verse><verse id="9">Men Uria la seg ved inngangen til kongens hus sammen med alle sin herres tjenere og gikk ikke ned til huset sitt.</verse><verse id="10">Da det ble meldt David at Uria ikke var gått ned til sitt hus, sa David til ham: Kommer du ikke fra reisen? Hvorfor er du da ikke gått ned til ditt hus?</verse><verse id="11">Men Uria sa til David: Arken og Israel og Juda bor i løvhytter, og min herre Joab og min herres tjenere ligger i leir på åpen mark. Og så skulle jeg gå inn i mitt hus og ete og drikke og ligge hos min kone! Så sant du lever, så sant din sjel lever: Dette gjør jeg ikke!</verse><verse id="12">Da sa David til Uria: Bli her også i dag, så vil jeg i morgen la deg fare. Og Uria ble i Jerusalem den dagen og dagen etter.</verse><verse id="13">David ba ham til seg, og han åt og drakk hos ham, og David gjorde ham drukken. Om kvelden gikk han ut og gikk til sengs sammen med sin herres tjenere, men til sitt hus gikk han ikke ned.</verse><verse id="14">Morgenen etter skrev David et brev til Joab og sendte det med Uria.</verse><verse id="15">Og i brevet skrev han slik: Sett Uria lengst fremme, der hvor striden er hardest, og dra dere tilbake fra ham, så han blir slått og dør!</verse><verse id="16">Mens nå Joab lå og voktet på byen, satte han Uria på et sted hvor han visste at det var djerve menn.</verse><verse id="17">Da mennene fra byen dro ut og kjempet mot Joab, falt noen menn av Davids tjenere, og hetitten Uria døde også.</verse><verse id="18">Da sendte Joab bud til David med melding om alt som hadde hendt i krigen.</verse><verse id="19">Og han befalte sendebudet: Når du har talt ut til kongen om alt det som har hendt i krigen,</verse><verse id="20">og det skulle hende at kongens vrede blir opptent, og han sier til deg: Hvorfor gikk dere så nær inntil byen under striden? Visste dere ikke at de ville skyte ned fra muren?</verse><verse id="21">Hvem var det som drepte Abimelek, Jerubbesjets* sønn? Var det ikke en kvinne som kastet en kvernstein ned på ham fra muren i Tebes, så han døde? Hvorfor gikk dere så nær til muren? - så skal du si: Også din tjener hetitten Uria er død.</verse><verse id="22">Så gikk sendebudet av sted og kom og meldte David alt det Joab hadde pålagt ham.</verse><verse id="23">Og budet sa til David: Mennene fikk overtaket over oss og dro ut på marken mot oss, men så trengte vi dem tilbake like til byporten.</verse><verse id="24">Da skjøt bueskytterne fra muren ned på dine tjenere, og det falt noen av kongens tjenere. Også din tjener hetitten Uria døde.</verse><verse id="25">Da sa David til budbæreren: Så skal du si til Joab: Ta deg ikke nær av dette! For sverdet fortærer snart en, snart en annen. Driv bare kraftig på med å kjempe mot byen og rive den ned! Du må sette mot i ham!</verse><verse id="26">Da Urias kone hørte at Uria, hennes mann var død, sørget hun over sin ektefelle.</verse><verse id="27">Men da sørgetiden var over, sendte David bud og hentet henne til sitt hus. Hun ble hans kone og fødte ham en sønn. Men det som David hadde gjort, var ondt i Herrens øyne.</verse></chapter><chapter id="12"><verse id="1">Og Herren sendte Natan til David. Da han kom inn til ham, sa han til ham: Det var to menn i en by, en rik og en fattig.</verse><verse id="2">Den rike hadde småfe og storfe i mengdevis.</verse><verse id="3">Men den fattige hadde ikke annet enn et eneste lite lam, som han hadde kjøpt og fødd opp. Det vokste opp hos ham sammen med hans barn. Det åt av hans brød og drakk av hans beger og lå i hans fang og var som en datter for ham.</verse><verse id="4">Så kom det en vandringsmann til den rike. Da kvidde han seg for å ta noe av sitt eget småfe eller storfe og lage i stand for vandringsmannen som var kommet til ham. Han tok den fattiges eneste lam og laget det til for mannen som var kommet til ham.</verse><verse id="5">Da ble David mektig vred på den mannen, og han sa til Natan: Så sant Herren lever: Den mannen som har gjort dette, skal dø,</verse><verse id="6">og lammet skal han betale firedobbelt, fordi han gjorde dette og ikke viste barmhjertighet.</verse><verse id="7">Da sa Natan til David: Du er mannen! Så sier Herren, Israels Gud: Jeg salvet deg til konge over Israel, og fridde deg ut av Sauls hånd.</verse><verse id="8">Jeg ga deg din herres hus og din herres koner i din favn. Jeg ga deg Israels og Judas hus. Og var det for lite, så ville jeg ha gitt deg enda mer, både det ene og det andre.</verse><verse id="9">Hvorfor har du foraktet Herrens ord og gjort det som er ondt i hans øyne? Hetitten Uria har du slått med sverdet. Hans kone har du tatt til kone for deg selv, og ham har du drept med Ammons barns sverd.</verse><verse id="10">Så skal da sverdet aldri vike fra ditt hus, fordi du har foraktet meg og tatt hetitten Urias kone til kone for deg selv.</verse><verse id="11">Så sier Herren: Se, jeg lar ulykke komme over deg fra ditt eget hus. Jeg vil ta dine koner for dine øyne og gi dem til en annen mann. Han skal ligge hos dine koner, så solen her er vitne til det.</verse><verse id="12">For det du har gjort, gjorde du i det skjulte. Men jeg vil gjøre dette for hele Israels øyne og midt på lyse dagen.</verse><verse id="13">Da sa David til Natan: Jeg har syndet mot Herren. Og Natan sa til David: Så har også Herren tatt bort din synd. Du skal ikke dø.</verse><verse id="14">Men fordi du ved denne gjerning har gitt Herrens fiender grunn til å spotte, så skal også den sønnen du har fått, visselig dø.</verse><verse id="15">Så gikk Natan hjem igjen. Og Herren slo barnet som David hadde fått med Urias kone, så det ble sykt.</verse><verse id="16">Og David søkte Gud for barnets skyld. David fastet strengt, og han gikk inn og lå på jorden hele natten.</verse><verse id="17">De eldste i hans hus kom og ville reise ham opp fra jorden, men han ville ikke, og han åt ikke sammen med dem.</verse><verse id="18">På den sjuende dagen døde barnet, men Davids tjenere torde ikke fortelle ham at barnet var dødt. De tenkte: Mens barnet var i live, talte vi til ham, men han hørte ikke på oss. Hvordan skal vi da nå kunne si til ham at barnet er dødt? Han kunne gjøre noe forferdelig.</verse><verse id="19">Da David så at tjenerne hvisket seg imellom, skjønte han at barnet var dødt, og han sa til tjenerne sine: Er barnet dødt? De svarte: Ja. Han er død.</verse><verse id="20">Da sto David opp fra jorden og vasket seg og salvet seg og skiftet klær og gikk inn i Herrens hus og tilba. Så gikk han hjem igjen og ba om mat, og de satte fram mat for ham, og han spiste.</verse><verse id="21">Da sa tjenerne til ham: Hvordan er det du bærer deg at? Mens barnet var i live, fastet du og gråt for ham. Men nå, når barnet er dødt, står du opp og spiser.</verse><verse id="22">Han svarte: Så lenge barnet var i live, fastet jeg og gråt. For jeg tenkte: Hvem vet om ikke Herren forbarmer seg over meg, så barnet blir i live?</verse><verse id="23">Men nå som han er død, hvorfor skulle jeg nå faste? Kan jeg hente ham tilbake igjen? Jeg går til ham, men han vender ikke tilbake til meg.</verse><verse id="24">David trøstet Batseba, sin kone, og han gikk inn til henne og lå hos henne. Hun fødte en sønn, som han kalte Salomo*. Og Herren elsket ham.</verse><verse id="25">Han sendte bud med profeten Natan, og han kalte ham Jedidja*, for Herrens skyld.</verse><verse id="26">Joab kjempet mot Rabba i ammonittenes land og inntok kongebyen.</verse><verse id="27">Så sendte Joab bud til David og sa: Jeg har kjempet mot Rabba og inntatt vannbyen.</verse><verse id="28">Du må samle resten av folket og beleire byen og innta den, ellers blir det jeg som inntar byen, og mitt navn blir nevnt over den.</verse><verse id="29">Da samlet David hele folket og dro til Rabba. Han kjempet mot byen og inntok den.</verse><verse id="30">Og han tok kronen fra hodet på kongen deres. Den veide en talent gull, og det var en kostbar stein på den. Nå kom den på Davids hode. Det store krigsbyttet han hadde tatt i byen, førte han med seg bort.</verse><verse id="31">Men folket som bodde der, førte han ut og la dem under sager og treskesleder av jern og jernøkser og lot dem gå gjennom teglovner. Slik gjorde han med alle Ammons barns byer. Deretter vendte David og alt folket tilbake til Jerusalem.</verse></chapter><chapter id="13"><verse id="1">En tid senere hendte det som nå skal fortelles: Absalom, Davids sønn, hadde en vakker søster som hette Tamar, og Davids sønn Amnon fattet kjærlighet til henne.</verse><verse id="2">Amnon var så nedtrykt for sin søster Tamars skyld at han ble rent syk. For hun var jomfru, og Amnon syntes det var umulig å gjøre henne noe.</verse><verse id="3">Men Amnon hadde en venn som hette Jonadab, en sønn av Davids bror Sjimea. Jonadab var en meget kløktig mann.</verse><verse id="4">Han sa til ham: Hvorfor ser du så dårlig ut, kongesønn, morgen etter morgen? Vil du ikke si meg det? Da sa Amnon til ham: Jeg elsker Tamar, min bror Absaloms søster.</verse><verse id="5">Da sa Jonadab til ham: Legg deg til sengs og lat som du er syk. Når så din far kommer for å se til deg, så si til ham: La min søster Tamar komme og gi meg noe å spise. La henne lage til maten her mens jeg ser på, så jeg kan få den av hennes egen hånd.</verse><verse id="6">Så la Amnon seg og lot som om han var syk. Og da kongen kom for å se til ham, sa Amnon til kongen: La min søster Tamar komme og lage et par kaker mens jeg ser på det, så jeg kan få dem av hennes hånd!</verse><verse id="7">Da sendte David bud inn i huset til Tamar og lot si: Gå til din bror Amnons hus og lag til maten for ham!</verse><verse id="8">Og Tamar gikk til sin bror Amnons hus. Han lå til sengs, og hun tok deigen og eltet den og laget kaker mens han så på det, og stekte dem.</verse><verse id="9">Så tok hun pannen og slo den ut foran ham, men han ville ikke spise. Og Amnon sa: La alle gå ut! Da alle var gått ut,</verse><verse id="10">sa Amnon til Tamar: Bær maten inn i kammerset, så jeg kan få den av din hånd! Og Tamar tok kakene som hun hadde laget, og bar dem inn i kammerset til sin bror Amnon.</verse><verse id="11">Men da hun rakte ham kakene og ba ham spise, tok han fatt i henne og sa til henne: Kom og ligg hos meg, søster!</verse><verse id="12">Men hun sa til ham: Nei, min bror, du må ikke skjende meg! Slikt må ikke gjøres i Israel. Gjør ikke en slik skammelig gjerning.</verse><verse id="13">Hvor skulle jeg da gå hen med min skam? Og du ville bli regnet blant dårene i Israel. Kjære, tal heller til kongen! Han nekter deg ikke å få meg.</verse><verse id="14">Men han ville ikke høre på henne, og han ble for sterk for henne, han tok henne med makt og lå med henne.</verse><verse id="15">Men deretter hatet Amnon henne voldsomt. Det hatet han fikk til henne, var større enn den kjærligheten han hadde hatt til henne. Og Amnon sa til henne: Stå opp og gå din vei!</verse><verse id="16">Da sa hun til ham: Nei, jag meg ikke bort! Det ville være en enda større urett enn det første du gjorde mot meg. Men han ville ikke høre på henne.</verse><verse id="17">Han kalte på den tjeneren som vartet ham opp, og sa: Jag denne kvinnen ut på gaten og steng døren etter henne!</verse><verse id="18">Hun hadde en sid kjole på seg, for slike klær brukte kongens døtre så lenge de var jomfruer. Tjeneren førte henne da ut på gaten og stengte døren etter henne.</verse><verse id="19">Men Tamar strødde aske på hodet og rev i stykker den side kjolen hun hadde på seg, og hun la hånden på hodet og gikk skrikende sin vei.</verse><verse id="20">Da sa hennes bror Absalom til henne: Har din bror Amnon vært sammen med deg? Ti nå stille, søster! Han er din bror, ta deg ikke så nær av dette! Så ble da Tamar i sin ulykke i sin bror Absaloms hus.</verse><verse id="21">Da kong David hørte om alt dette, ble han meget vred.</verse><verse id="22">Men Absalom talte ikke med Amnon, verken ondt eller godt. For han hatet Amnon fordi han hadde krenket hans søster Tamar.</verse><verse id="23">To år senere hadde Absalom saueklipping i Ba’al-Hasor, som ligger ved Efra’im. Og Absalom innbød alle kongens sønner.</verse><verse id="24">Absalom gikk inn til kongen og sa: Din tjener skal nå ha saueklipping. Vil ikke kongen og hans menn bli med din tjener dit!</verse><verse id="25">Men kongen svarte: Nei, min sønn, vi vil ikke komme alle, for det ville være for mye for deg. Absalom prøvde å overtale ham, men han ville enda ikke gå med, han ønsket ham bare lykke til.</verse><verse id="26">Da sa Absalom: Om du ikke vil, så la min bror Amnon følge med oss! Kongen spurte: Hvorfor skal han følge med deg?</verse><verse id="27">Men Absalom nødde ham inntil han lot Amnon og alle kongesønnene gå med ham.</verse><verse id="28">Og Absalom befalte tjenerne sine og sa: Se til, når Amnon er blitt vel til mote av vinen, og jeg sier til dere: Hogg Amnon ned! - så skal dere drepe ham. Vær ikke redde! Det er jo jeg som har befalt dere det! Vær modige og vis dere som djerve menn!</verse><verse id="29">Og Absaloms tjenere gjorde med Amnon som Absalom hadde befalt. Da reiste alle kongesønnene seg og satte seg på hver sitt muldyr og flyktet.</verse><verse id="30">Mens de ennå var på veien, kom det ryktet til David: Absalom har slått alle kongens sønner i hjel, ikke en eneste av dem er blitt tilbake.</verse><verse id="31">Da sto kongen opp og flerret klærne sine og kastet seg ned på jorden. Alle tjenerne sto der med flerrede klær.</verse><verse id="32">Men Jonadab, sønn av Davids bror Sjimea, tok til orde og sa: Min herre må ikke tenke at de har drept alle de unge mennene, kongens sønner. Det er bare Amnon som er død, for etter Absaloms egne ord har det vært avgjort helt fra den dagen da han krenket hans søster Tamar.</verse><verse id="33">Derfor må min herre kongen ikke la det gå seg til hjertet at de sier: Alle kongens sønner er døde! Nei, det er bare Amnon som er død.</verse><verse id="34">Men Absalom flyktet. - Da vaktmannen så opp, fikk han øye på en mengde folk som kom fram fra veien bakom ham ved siden av fjellet.</verse><verse id="35">Da sa Jonadab til kongen: Se, der kommer kongens sønner! Det har gått som din tjener sa.</verse><verse id="36">Ikke før hadde han sagt dette, så kom kongens sønner. De gråt høyt, og kongen og alle mennene hans brast også ut i høylytt gråt.</verse><verse id="37">Men Absalom flyktet og dro til Talmai, sønn av Ammihud, kongen i Gesjur. Og David sørget over sin sønn hele tiden.</verse><verse id="38">Absalom var altså flyktet, og hadde dratt til Gesjur. Der ble han i tre år.</verse><verse id="39">Men David begynte å lengte etter Absalom, for han hadde trøstet seg over Amnons død.</verse></chapter><chapter id="14"><verse id="1">Men Joab, Serujas sønn, skjønte at kongens hjerte ble dratt mot Absalom.</verse><verse id="2">Da sendte Joab bud etter en klok kvinne som bodde i Tekoa, og sa til henne: Lat som om du har sorg! Kle deg i sørgeklær og salv deg ikke med olje. Oppfør deg som en kvinne som allerede i lang tid har sørget over en død.</verse><verse id="3">Gå så inn til kongen og tal slik til ham - og Joab la henne ordene i munnen.</verse><verse id="4">Og kvinnen fra Tekoa talte til kongen. Hun kastet seg ned for ham med ansiktet mot jorden og sa: Hjelp, konge!</verse><verse id="5">Kongen sa til henne: Hva er vanskelig for deg? Hun svarte: Å, jeg er enke, mannen min er død.</verse><verse id="6">Og din tjenestepike hadde to sønner. De to kom i trette med hverandre ute på marken, og det var ingen der som kunne skille dem at. Så slo den ene til den andre og drepte ham.</verse><verse id="7">Og se, nå har hele slekten reist seg mot din tjenestepike. De sier: Kom hit med ham som slo broren sin i hjel! Så vil vi ta livet hans til hevn for broren som han drepte, og vi får også ryddet arvingen av veien. Slik kommer de til å utslukke den siste gnist jeg ennå har igjen, så de ikke lar min mann ha navn og etterkommere på jorden.</verse><verse id="8">Da sa kongen til kvinnen: Gå hjem igjen! Jeg skal ordne saken for deg.</verse><verse id="9">Og kvinnen fra Tekoa sa til kongen: Herre konge, på meg og på min fars hus faller skylden, men kongen og hans trone skal være uten skyld.</verse><verse id="10">Kongen sa: Dersom noen sier noe til deg, skal du føre ham hit til meg. Så skal han ikke mer gjøre deg noe.</verse><verse id="11">Da sa hun: Måtte kongen komme i hu Herren sin Gud, så ikke blodhevneren skal få volde enda mer ulykke, slik at de rydder sønnen min av veien. Han svarte: Så sant Herren lever: Det skal ikke falle et hår til jorden av din sønns hode.</verse><verse id="12">Da sa kvinnen: La din tjenestepike få tale enda et ord til min herre kongen. Og han sa: Tal!</verse><verse id="13">Så sa kvinnen: Hvorfor har du da tenkt på den måten mot Guds folk? Når kongen taler slik, da er han selv skyldig, for kongen lar jo ikke den han har støtt fra seg, få komme tilbake.</verse><verse id="14">For alle må vi dø og bli som vann som er utøst på jorden og ikke kan samles opp igjen. Gud tar ikke livet, men tenker ut hva som kan gjøres for at en som er støtt bort, ikke skal være bortstøtt fra ham.</verse><verse id="15">Nå er jeg kommet for å tale dette til min herre kongen. For folket skremte meg, og din tjenestepike tenkte da: Jeg vil tale til kongen, kanskje kongen vil gjøre etter sin tjenestepikes ord.</verse><verse id="16">Kongen vil nok høre på meg og fri sin tjenestepike fra den mannens hånd som vil utrydde både meg og sønnen min av Guds arv.</verse><verse id="17">Og så tenkte din tjenstepike: Måtte min herre kongens ord bli meg til trøst! For min herre kongen er som en Guds engel til å høre både på godt og ondt. Må så Herren din Gud være med deg!</verse><verse id="18">Da tok kongen til orde og sa til kvinnen: Skjul ikke for meg det som jeg nå vil spørre deg om! Kvinnen sa: Tal, herre konge!</verse><verse id="19">Da sa kongen: Har ikke Joab sin hånd med i alt dette? Kvinnen svarte: Så sant du lever, herre konge: Ingen kan komme utenom noe av det min herre kongen taler, verken til høyre eller til venstre! Det var din tjener Joab som påla meg dette og la alle disse ordene i din tjenestepikes munn.</verse><verse id="20">For å gi saken et annet utseende, har din tjener Joab gjort dette. Men min herre er vis, som en Guds engel i visdom, så han vet alt som hender i landet.</verse><verse id="21">Deretter sa kongen til Joab: Nå vel, jeg skal gjøre så! Ta nå av sted og før den unge mannen Absalom tilbake!</verse><verse id="22">Da kastet Joab seg ned med ansiktet mot jorden og velsignet kongen. Og Joab sa: I dag skjønner din tjener at jeg har funnet nåde for dine øyne, herre konge, siden kongen vil gjøre etter sin tjeners ord.</verse><verse id="23">Så gjorde Joab seg i stand og dro til Gesjur og førte Absalom til Jerusalem.</verse><verse id="24">Men kongen sa: La ham dra hjem til sitt eget hus, men han skal ikke komme for mine øyne. Så dro Absalom hjem til sitt eget hus og kom ikke for kongens øyne.</verse><verse id="25">Men så vakker en mann som Absalom fantes det ikke i hele Israel. Ingen fikk så mange lovord. Fra fotsåle til isse fantes det ikke lyte på ham.</verse><verse id="26">Når han klippet håret på hodet sitt - og det gjorde han når det var gått et år, fordi håret ble for tungt, og han måtte klippe det - så veide han håret, og det veide to hundre sekel etter kongens vekt.</verse><verse id="27">Absalom fikk tre sønner og en datter som hette Tamar. Hun var en vakker kvinne.</verse><verse id="28">Absalom bodde i Jerusalem i to år, men kom ikke for kongens øyne.</verse><verse id="29">Så sendte Absalom bud til Joab for å få ham til å gå til kongen. Men han ville ikke komme til ham. Han sendte bud en gang til, men han ville ikke komme da heller.</verse><verse id="30">Da sa han til tjenerne sine: Se, her ved siden av meg har Joab et jordstykke hvor han har bygg. Gå og sett ild på det! Og Absaloms tjenere satte ild på kornåkeren.</verse><verse id="31">Da sto Joab opp og gikk til Absaloms hus, og han sa til ham: Hvorfor har dine tjenere satt ild på kornåkeren min?</verse><verse id="32">Absalom svarte Joab: Se, jeg sendte jo bud til deg og ba deg komme! Jeg ville sende deg til kongen og si ham fra meg: Hvorfor er jeg kommet hit fra Gesjur? Det hadde vært bedre for meg om jeg var der ennå. Nå vil jeg komme for kongens øyne, og er det noen skyld hos meg, får han heller drepe meg!</verse><verse id="33">Da gikk Joab inn til kongen og sa det til ham. Og kongen kalte Absalom til seg. Han kom inn til kongen, og han kastet seg på sitt ansikt til jorden for kongen. Og kongen kysset Absalom.</verse></chapter><chapter id="15"><verse id="1">En tid etter skaffet Absalom seg vogn og hester og femti mann som løp foran ham.</verse><verse id="2">Absalom pleide å stå tidlig opp og stille seg ved siden av veien til porten. Når det så kom en mann som hadde en sak han ville føre fram for kongen og få dom i, kalte Absalom på ham og spurte: Hvilken by er du fra? Når han så svarte: Din tjener er fra den og den av Israels stammer,</verse><verse id="3">da sa Absalom til ham: Saken din er god og rett! Men hos kongen er det ingen som hører på deg.</verse><verse id="4">Så sa Absalom: Bare de ville sette meg til dommer i landet! Da skulle hver mann som hadde en trette eller sak, komme til meg, og jeg skulle hjelpe ham til sin rett.</verse><verse id="5">Når noen gikk fram og ville bøye seg for ham, rakte han ut sin hånd og tok fatt i ham og kysset ham.</verse><verse id="6">Slik gjorde Absalom med hele Israel når de kom til kongen for å få dom. Og Absalom stjal Israels menns hjerte.</verse><verse id="7">Da fire år var gått, sa Absalom til kongen: La meg få dra til Hebron og innfri det løftet jeg har gjort til Herren!</verse><verse id="8">For din tjener gjorde et løfte den gang jeg bodde i Gesjur i Syria. Da sa jeg: Fører Herren meg tilbake igjen til Jerusalem, så vil jeg ofre til Herren.</verse><verse id="9">Kongen svarte: Gå i fred! Så gjorde han seg ferdig og dro til Hebron.</verse><verse id="10">Og Absalom sendte i hemmelighet folk omkring i alle Israels stammer og sa: Når dere hører hornet lyde, så skal dere si: Absalom er blitt konge i Hebron.</verse><verse id="11">Sammen med Absalom gikk to hundre mann som var bedt med fra Jerusalem. De fulgte med i all troskyldighet og visste ikke om noe.</verse><verse id="12">Mens Absalom bar fram ofrene, sendte han bud etter gilonitten Akitofel, Davids rådgiver, fra hans by Gilo. Og sammensvergelsen ble sterk. Det samlet seg flere og flere folk hos Absalom.</verse><verse id="13">Da kom det en mann med bud til David og sa: Hver mann i Israel har vendt sitt hjerte til Absalom.</verse><verse id="14">Da sa David til alle mennene sine som var hos ham i Jerusalem: Kom, la oss flykte! Ellers vil ingen av oss berge seg for Absalom. Fort dere av sted, så han ikke skal skynde seg og nå oss igjen og føre ulykke over oss og slå byen med sverdets egg.</verse><verse id="15">Kongens tjenere svarte: Alt hva du vil, herre konge, se, det er dine tjenere klar til å gjøre.</verse><verse id="16">Så tok kongen av sted, og hele hans hus fulgte ham. Bare ti medhustruer lot kongen bli tilbake for å ta vare på huset.</verse><verse id="17">Så dro da kongen ut, og alt folket fulgte ham. De stanset ved det siste huset.</verse><verse id="18">Alle mennene hans og hele livvakten dro fram ved siden av ham, og alle gittittene, seks hundre mann som hadde fulgt ham fra Gat, dro fram foran kongen.</verse><verse id="19">Da sa kongen til gittitten Ittai: Hvorfor går du også med oss? Vend tilbake og bli hos kongen! For du er en fremmed og til og med bortført fra hjemstedet ditt.</verse><verse id="20">I går kom du, og i dag skulle jeg la deg vanke omkring med oss, jeg som ikke vet hvor jeg skal vende meg! Snu tilbake og før brødrene dine tilbake med deg! Guds miskunn og trofasthet være med dere!</verse><verse id="21">Men Ittai svarte kongen og sa: Så sant Herren lever, og så sant min herre kongen lever: Der hvor min herre kongen er, enten det bærer til død eller til liv, der vil din tjener være.</verse><verse id="22">Da sa David til Ittai: Nå vel, så dra med oss! Så dro gittitten Ittai fram med alle mennene sine og alle de barna han hadde med seg.</verse><verse id="23">Hele landet gråt høyt da alt folket dro fram. Kongen gikk over bekken Kedron, og alt folket gikk også over og tok veien bort imot ørkenen.</verse><verse id="24">Og se, da kom også Sadok og alle levittene med ham. De bar Guds paktsark, og de satte Guds ark ned. Og Abjatar gikk opp, til alt folket var dratt ut av byen.</verse><verse id="25">Da sa kongen til Sadok: Før Guds ark tilbake til byen! Finner jeg nåde for Herrens øyne, så fører han meg tilbake og lar meg se den og dens bolig.</verse><verse id="26">Men dersom han sier slik: Jeg har ikke behag i deg! - så er jeg her. Han får gjøre med meg som han synes!</verse><verse id="27">Kongen sa til presten Sadok: Er ikke du en seer? Vend tilbake til byen i fred. Din sønn Akima’as og Abjatars sønn Jonatan - begge sønnene deres - skal være med dere.</verse><verse id="28">Husk på at jeg vil dryge på moene i ørkenen til det kommer et ord fra dere med budskap til meg.</verse><verse id="29">Så førte Sadok og Abjatar Guds ark tilbake til Jerusalem, og de ble der.</verse><verse id="30">Men David gikk gråtende oppetter Oljeberget med dekket hode og barfotet. Og alt folket som var med ham, hadde også dekket hodet og gikk gråtende oppover.</verse><verse id="31">Da David fikk bud om at Akitofel var blant de sammensvorne hos Absalom, sa han: Gjør Akitofels råd til dårskap, Herre!</verse><verse id="32">Da nå David kom opp til toppen av berget, hvor han ville tilbe Gud, se, da kom arkitten Husai til ham med flerret kappe og jord på hodet.</verse><verse id="33">David sa til ham: Dersom du drar videre med meg, vil du bare bli til byrde for meg.</verse><verse id="34">Men dersom du vender tilbake til byen og sier til Absalom: Jeg vil være din tjener, konge! Jeg har før vært din fars tjener, og nå vil jeg være din tjener! - så vil du gjøre Akitofels råd til intet for meg.</verse><verse id="35">Er ikke også prestene Sadok og Abjatar hos deg der? Alt du får høre fra kongens hus, skal du melde til prestene Sadok og Abjatar.</verse><verse id="36">Og se, begge sønnene deres, Akima’as, Sadoks sønn, og Jonatan, Abjatars sønn, er der hos dem. Med dem skal dere sende meg bud om alt det dere får høre.</verse><verse id="37">Så kom da Husai, Davids venn, til byen. Og Absalom dro inn i Jerusalem.</verse></chapter><chapter id="16"><verse id="1">Da David var kommet et lite stykke forbi toppen, kom Siba, Mefibosjets tjener, mot ham med et par kløvesler. På dem var det to hundre brød og hundre rosinkaker og hundre stykker sommerfrukt og en skinnsekk med vin.</verse><verse id="2">Da sa kongen til Siba: Hva vil du med dette? Siba svarte: Eslene skal kongens husfolk ha til å ri på. Brødet og sommerfrukten skal være til mat for mennene, og vinen til drikke for dem som blir utmattet i ørkenen.</verse><verse id="3">Kongen sa: Men hvor er din herres sønn? Siba svarte: Han er fremdeles i Jerusalem. Han sier: I dag vil Israels hus gi meg igjen min fars kongedømme.</verse><verse id="4">Da sa kongen til Siba: Alt som Mefibosjet eide, er nå ditt. Og Siba sa: Jeg kaster meg til jorden! Måtte jeg alltid finne nåde for min herre kongens øyne!</verse><verse id="5">Da kong David kom til Bahurim, kom det ut fra byen en mann som var i slekt med Sauls hus. Navnet hans var Sjime’i, og han var sønn av Gera. Han gikk og bannet</verse><verse id="6">og kastet stein etter David og alle kong Davids tjenere, enda alt folket og alle de djerveste krigsmennene gikk med ham, både på høyre og venstre side.</verse><verse id="7">Sjime’i forbannet ham og ropte: Bort med deg! Bort med deg, din blodhund, du fordervede!</verse><verse id="8">Herren har nå latt det komme tilbake over deg, alt det blod som har flytt i Sauls hus. Du ble konge i hans sted, og nå har Herren gitt kongedømmet til din sønn Absalom. Se, nå er du kommet i den ulykke du har fortjent, for en blodhund er du!</verse><verse id="9">Da sa Abisjai, Serujas sønn, til kongen: Hvorfor skal denne døde hunden få lov til å forbanne min herre kongen? La meg gå dit bort og hogge hodet av ham!</verse><verse id="10">Men kongen sa: Hva har jeg med dere å gjøre, Serujas sønner? Når han forbanner, og når Herren har sagt til ham: Bann David! - hvem tør da si: Hvorfor gjorde du det?</verse><verse id="11">Og David sa til Abisjai og til alle sine tjenere: Se, min sønn, som er utgått av mitt liv, står meg etter livet. Hvor mye mer da denne benjaminitten! La ham bare forbanne, for Herren har befalt ham det.</verse><verse id="12">Kanskje Herren ser til meg i min nød, så Herren gir meg lykke til gjengjeld for den forbannelsen som har rammet meg i dag.</verse><verse id="13">Så gikk David og mennene hans fram etter veien mens Sjime’i gikk oppe i lien jevnsides med ham. Han gikk og bannet, og han kastet stein og sand mens han gikk der jevnsides med ham.</verse><verse id="14">Kongen og alt folket som var med ham, dro inn i Ajefim og hvilte der.</verse><verse id="15">I mellomtiden var Absalom med alt sitt folk, Israels menn, kommet til Jerusalem. Og Akitofel var med ham.</verse><verse id="16">Da nå arkitten Husai, Davids venn, kom til Absalom, sa Husai til Absalom: Kongen leve! Kongen leve!</verse><verse id="17">Da sa Absalom til Husai: Er dette din kjærlighet til din venn? Hvorfor dro du ikke med vennen din?</verse><verse id="18">Husai svarte: Nei, den som Herren og dette folket og alle Israels menn har utvalgt, ham vil jeg tilhøre, og hos ham vil jeg bli.</verse><verse id="19">Dessuten, hvem skulle jeg tjene? Skulle jeg ikke tjene hans sønn? Slik som jeg har tjent din far, vil jeg nå også tjene deg.</verse><verse id="20">Så sa Absalom til Akitofel: Dere må gi meg et råd, og si hva vi skal gjøre!</verse><verse id="21">Akitofel svarte: Gå inn til din fars medhustruer som han lot være igjen for å ta vare på huset! Når da hele Israel får høre at du har gjort deg forhatt hos din far, så vil motet vokse hos alle som er med deg.</verse><verse id="22">Så reiste de et telt for Absalom på taket. Og Absalom gikk inn til sin fars medhustruer for hele Israels øyne.</verse><verse id="23">I den tid gjaldt et råd som Akitofel ga, like så mye som om en hadde spurt Guds ord til råds. Så mye gjaldt hvert råd av Akitofel både hos David og hos Absalom.</verse></chapter><chapter id="17"><verse id="1">Så sa Akitofel til Absalom: La meg få velge ut tolv tusen mann, så vil jeg bryte opp og sette etter David i natt!</verse><verse id="2">Da kan jeg komme over ham mens han er trett og motløs. Jeg vil skremme ham slik at alt folket som er med ham, vil flykte, og så kan jeg slå kongen alene,</verse><verse id="3">og jeg vil føre hele folket tilbake til deg. Og når alle vender tilbake, unntatt den mannen du søker etter, da vil hele folket ha fred.</verse><verse id="4">Dette rådet syntes Absalom og alle Israels eldste godt om.</verse><verse id="5">Men Absalom sa: Kall også hit til meg arkitten Husai, så vi kan få høre hva han også har å si.</verse><verse id="6">Da Husai kom til Absalom, sa Absalom til ham: Så og så har Akitofel talt. Skal vi nå gjøre som han sier? Hvis ikke, så tal du!</verse><verse id="7">Da sa Husai til Absalom: Det er ikke noe godt råd Akitofel har gitt denne gangen.</verse><verse id="8">Og Husai sa: Du kjenner din far og hans menn og vet at de er djerve krigere, de raser som en binne i skogen, som de har røvet ungene fra. Din far er en krigsmann, han holder seg ikke hos folkene om natten.</verse><verse id="9">Nå holder han seg sikkert gjemt i en hule eller på et annet skjulested. Om han da straks i begynnelsen overfaller folkene dine, så vil alle som hører det, si: Det har vært et stort mannefall blant de folk som følger Absalom.</verse><verse id="10">Og om det så er en djerv mann, med et hjerte som en løve, så vil han likevel bli motløs, for hele Israel vet at din far er en helt, og at de som er med ham, er djerve folk.</verse><verse id="11">Derfor er dette mitt råd: La hele Israel samle seg om deg, fra Dan til Be’er-Sjeba, som sanden ved havet i mengde. Og dra selv med i striden.</verse><verse id="12">Når vi så støter på ham et eller annet sted hvor han oppholder seg, så vil vi falle over ham som duggen over jorden. Det skal ikke bli en eneste i live av dem, verken han selv eller noen av de mennene som er med ham.</verse><verse id="13">Og dersom han drar seg tilbake til en av byene, så skal hele Israel legge rep omkring den byen. Vi skal dra den ned i dalen til det ikke finnes en stein igjen der.</verse><verse id="14">Da sa Absalom og alle Israels menn: Arkitten Husais råd er bedre enn Akitofels råd! - Men det var Herren som hadde laget det slik for å gjøre Akitofels gode råd til intet, så Herren kunne la ulykken komme over Absalom.</verse><verse id="15">Så sa Husai til prestene Sadok og Abjatar: Så og så har Akitofel rådet Absalom og Israels eldste, og slik har jeg rådet.</verse><verse id="16">Send derfor hastig bud til David om det og si: Bli ikke natten over på moene i ødemarken, men sett over elven. Ellers vil både kongen og alt folket som er med ham, gå til grunne.</verse><verse id="17">Jonatan og Akima’as holdt seg i En-Rogel. En tjenestepike kom ofte med bud til dem, og de brakte beskjeden videre med bud til kong David. De våget ikke å gå inn i byen og la seg se der.</verse><verse id="18">Men en gutt fikk se dem og sa det til Absalom. Da skyndte de seg av sted, begge to, og de kom til Bahurim. De tok inn til en mann der som hadde en brønn på gårdsplassen. I den steg de ned.</verse><verse id="19">Hans kone tok og bredte et dekke over brønnen og strødde gryn oppå, så ingen kunne merke noe.</verse><verse id="20">Da så Absaloms tjenere kom inn i huset til konen og spurte: Hvor er Akima’as og Jonatan? - svarte konen: De gikk over den lille bekken her. Så lette de etter dem, men fant dem ikke og vendte så tilbake til Jerusalem.</verse><verse id="21">Så snart de var gått, kom de andre opp av brønnen. De gikk til kong David med budet og sa: Gjør dere ferdige og sett straks over vannet! For slik og slik er det rådet Akitofel har gitt mot dere.</verse><verse id="22">Så brøt de opp, både David og alt folket som var med ham, og satte over Jordan. Da morgenen lysnet fram, manglet det ikke en eneste mann, alle var kommet over Jordan.</verse><verse id="23">Men da Akitofel så at hans råd ikke ble fulgt, salte han eselet sitt og brøt opp. Han dro hjem til sin by og beskikket sitt hus. Deretter hengte han seg, og han døde og ble gravlagt i sin fars grav.</verse><verse id="24">David var kommet til Mahanajim da Absalom satte over Jordan med alle Israels menn.</verse><verse id="25">Absalom hadde satt Amasa over hæren i stedet for Joab. Amasa var sønn av en mann som hette Jitra, en jisre’elitt som hadde gått inn til Abigal, datter av Nahas og søster til Seruja, Joabs mor.</verse><verse id="26">Og Israel og Absalom slo leir i Gileads land.</verse><verse id="27">Da David kom til Mahanajim, hendte det at Sjobi, sønn av Nahas, fra Rabba i Ammons barns land, og Makir, sønn av Ammiel, fra Lo-Debar, og gileaditten Barsillai fra Rogelim,</verse><verse id="28">kom med senger og fat og leirkar og hvete og bygg og mel og ristet korn og bønner og linser og ristede belgfrukter</verse><verse id="29">og honning og melk og småfe og oster av kumelk til mat for David og hans folk. For de tenkte: Folkene er blitt sultne og trette og tørste i ødemarken.</verse></chapter><chapter id="18"><verse id="1">David mønstret folket som var med ham, og satte høvedsmenn over dem, noen over tusen og noen over hundre.</verse><verse id="2">Så sendte David folket av sted, en tredjedel under Joab, en tredjedel under Abisjai, Serujas sønn, Joabs bror, og en tredjedel under gittitten Ittai. Og kongen sa til folket: Jeg vil også dra ut med dere.</verse><verse id="3">Men folket sa: Du skal ikke dra ut. For om vi flykter, bryr ingen seg om oss. Og om halvdelen av oss faller, bryr heller ingen seg om oss. Men du er så god som ti tusen av oss, og nå er det bedre at du er ferdig til å komme oss til hjelp fra byen.</verse><verse id="4">Da sa kongen til dem: Jeg skal gjøre som dere synes. Så stilte kongen seg ved siden av porten, og alt folket dro ut, i fylkinger på hundre og tusen.</verse><verse id="5">Og kongen befalte Joab og Abisjai og Ittai og sa: Far varsomt med den unge mannen - med Absalom! Og hele folket hørte at kongen ga alle høvdingene dette påbud om Absalom.</verse><verse id="6">Så dro folket ut i marken mot Israel, og det kom til slag i Efra’im-skogen.</verse><verse id="7">Der ble Israel slått av Davids menn, og det ble et stort mannefall der den dagen, tjue tusen mann.</verse><verse id="8">Og slaget bredte seg over hele landet der omkring. Skogen fortærte den dagen flere av folket enn sverdet fortærte.</verse><verse id="9">Absalom kom rett imot Davids menn. Han red på muldyret sitt, og muldyret kom inn under de tette greinene på en stor eik. Hodet hans hang fast i eiken, og han ble hengende mellom himmel og jord, og muldyret som han satt på, løp sin vei.</verse><verse id="10">Dette fikk en mann se. Han meldte det til Joab og sa: Jeg så Absalom henge i en eik.</verse><verse id="11">Da sa Joab til mannen som meldte ham dette: Men når du så det, hvorfor slo du ham da ikke til jorden med det samme? Da ville jeg ha gitt deg ti sekel sølv og et belte.</verse><verse id="12">Men mannen sa til Joab: Om jeg så fikk tusen sekel sølv veid opp i hånden, ville jeg ikke lagt hånd på kongens sønn. For vi hørte alle på at kongen befalte deg og Abisjai og Ittai og sa: Vær varsom med den unge mannen, med Absalom, hvem det så er av dere!</verse><verse id="13">Om jeg hadde gått svikefullt fram og tatt hans liv, så blir jo ingenting skjult for kongen. Og du ville nok holde deg unna!</verse><verse id="14">Da sa Joab: Jeg kan ikke stå her med deg og hefte meg bort! Og han tok tre kastespyd i hånden og støtte dem i hjertet på Absalom mens han hang levende midt i eiken.</verse><verse id="15">Så kom ti unge menn, Joabs våpensveiner, og stilte seg rundt omkring Absalom. De hogg til ham og drepte ham.</verse><verse id="16">Da blåste Joab i hornet, og folket holdt opp med å forfølge Israel. Joab holdt folket tilbake.</verse><verse id="17">De tok Absalom og kastet ham i en stor grøft i skogen og reiste en stor steinrøys over ham. Og hele Israel flyktet, hver til sitt hjem.</verse><verse id="18">Mens Absalom levde, hadde han reist seg den støtten som står i Kongedalen. For han sa: Jeg har ingen sønn som kan holde oppe minnet om mitt navn. Han ga støtten navn etter seg selv, og den er blitt kalt Absaloms minnesmerke inntil denne dag.</verse><verse id="19">Akima’as, Sadoks sønn, sa til Joab: La meg få springe av sted til kongen med det gledelige budskapet at Herren har fridd ham ut av hans fienders hånd!</verse><verse id="20">Men Joab sa til ham: Ikke vil du i dag bli en mann med gledelig budskap. En annen dag kan du komme med gledelig budskap, men i dag vil du ikke komme med noe gledelig budskap, siden kongens sønn er død.</verse><verse id="21">Deretter sa Joab til kusjitten: Gå og meld kongen hva du har sett! Og kusjitten bøyde seg for Joab og sprang av sted.</verse><verse id="22">Akima’as, Sadoks sønn, tok igjen til orde og sa til Joab: Det får gå som det vil, men la også meg få springe av sted etter kusjitten! Joab sa: Hvorfor vil du endelig gjøre det, min sønn? Du har jo ikke noe gledelig budskap som du kunne få lønn for.</verse><verse id="23">Han svarte: Det får gå som det vil, jeg springer av sted! Og Joab sa til ham: Så spring da! Da sprang Akima’as bortetter veien gjennom Jordansletten og kom forbi kusjitten.</verse><verse id="24">Imidlertid satt David mellom begge portene, og vekteren gikk på taket over porten, bortpå muren, og så utover. Da fikk han se en mann som kom løpende alene.</verse><verse id="25">Vekteren ropte og meldte det til kongen. Da sa kongen: Er han alene, så er det et gledelig budskap i hans munn. Og han kom nærmere og nærmere.</verse><verse id="26">Da så vekteren en annen mann som kom springende, og vekteren ropte til portneren og sa: Se, det kommer en mann springende alene. Kongen sa: Han kommer også med et gledelig budskap.</verse><verse id="27">Vekteren sa: Jeg synes den første løper så likt Akima’as, Sadoks sønn. Kongen sa: Det er en god mann, han kommer med et godt budskap.</verse><verse id="28">Og Akima’as ropte til kongen: Fred! Og han kastet seg på sitt ansikt til jorden for kongen og sa: Lovet være Herren din Gud, som har gitt de menn som løftet sin hånd mot min herre kongen, i din makt!</verse><verse id="29">Og kongen sa: Står det vel til med den unge mannen - med Absalom? Akima’as svarte: Jeg så det var et stort oppstyr, da Joab sendte kongens tjener og meg, din tjener, av sted. Men jeg vet ikke hva det var.</verse><verse id="30">Kongen sa: Gå til side og stå der! Så gikk han til side og ble stående der.</verse><verse id="31">Se, da kom kusjitten, og han sa: Må min herre kongen motta det gledelige budskap at Herren i dag har hjulpet deg til din rett mot alle dem som hadde reist seg mot deg!</verse><verse id="32">Kongen spurte kusjitten: Står det vel til med den unge mannen - med Absalom? Kusjitten svarte: Måtte det gå min herre kongens fiender og alle som reiser seg mot deg og vil gjøre ondt, som det gikk den unge mannen!</verse><verse id="33">Da ble kongen dypt rystet. Han gikk opp på salen over porten og gråt. Mens han gikk, sa han: Min sønn Absalom! Min sønn, min sønn Absalom! Å, at jeg var død i ditt sted! Absalom, min sønn, min sønn!</verse></chapter><chapter id="19"><verse id="1">Og det ble meldt til Joab: Se, kongen gråter og sørger over Absalom.</verse><verse id="2">Og seieren ble denne dagen til sorg for hele folket, fordi folket denne dagen fikk høre at kongen sørget over sønnen sin.</verse><verse id="3">Den dagen snek folket seg inn i byen, som folk stjeler seg hjem når de er skamfulle fordi de har flyktet i krigen.</verse><verse id="4">Men kongen hadde dekket ansiktet og ropte med høy røst: Min sønn Absalom! Absalom, min sønn, min sønn!</verse><verse id="5">Da gikk Joab inn i huset til kongen og sa: I dag vanærer du alle mennene dine, som i dag har berget både livet ditt og dine sønners og døtres og dine koners og medhustruers liv.</verse><verse id="6">Du elsker jo dem som hater deg, og hater dem som elsker deg. For i dag har du vist at verken høvdinger eller tjenere er til for deg. Og jeg skjønner nå at om Absalom var i live og alle vi andre var døde i dag, da ville du tenkt det var som det skulle være.</verse><verse id="7">Stå nå opp og gå ut og tal vennlig til mennene dine! For jeg sverger ved Herren at går du ikke ut, så blir det ikke en mann hos deg natten over. Og dette blir verre for deg enn alt det onde som er kommet over deg fra din ungdom av til nå.</verse><verse id="8">Da sto kongen opp og satte seg i porten. Og det ble meldt til hele folket: Se, kongen sitter i porten! Da kom hele folket og gikk fram for kongen. Men Israel hadde flyktet, hver mann til sitt hjem.</verse><verse id="9">Og alt folket i alle Israels stammer trettet med hverandre og sa: Kongen har fridd oss av våre fienders hånd. Han har reddet oss fra filistrene, og nå er han flyktet ut av landet for Absalom.</verse><verse id="10">Men Absalom, som vi hadde salvet til konge over oss, er død i krigen. Hvorfor sier dere da ikke et ord om å hente kongen tilbake?</verse><verse id="11">Da sendte kong David bud til prestene Sadok og Abjatar med disse ordene: Tal til Judas eldste og si: Hvorfor er dere de siste til å hente kongen tilbake til hans hus? - For det var kommet kongen for øre at hele Israel talte slik.</verse><verse id="12">Dere er brødrene mine. Dere er mitt eget kjøtt og blod. Hvorfor er da dere de siste til å hente kongen tilbake?</verse><verse id="13">Og til Amasa skal dere si: Er ikke du mitt eget kjøtt og blod? Gud la det gå meg ille både nå og siden om du ikke alltid skal være min hærfører i stedet for Joab.</verse><verse id="14">Slik bøyde han alle Judas menns sinn og vant dem for seg alle som én. Og de sendte bud til kongen: Kom tilbake, du og alle dine menn!</verse><verse id="15">Så ga kongen seg på hjemveien og kom til Jordan. Da var Juda alt kommet til Gilgal for å møte kongen og føre ham over Jordan.</verse><verse id="16">Benjaminitten Sjime’i, Geras sønn, fra Bahurim, skyndte seg og dro ned med Judas menn for å møte kong David.</verse><verse id="17">Tusen mann av Benjamin var med ham, og Siba, som hadde vært tjener i Sauls hus, med sine femten sønner og tjue tjenere. De skyndte seg til Jordan før kongen.</verse><verse id="18">Og de satte over elven for å føre kongens hus over og være til hans rådighet i alle ting. Men Sjime’i, Geras sønn, falt ned for kongen da han skulle fare over Jordan.</verse><verse id="19">Og han sa til kongen: Herre, tilregn meg ikke det gale jeg har gjort og husk ikke på det onde som din tjener gjorde den dagen da min herre kongen dro ut fra Jerusalem! Kongen må ikke la det gå seg til hjertet!</verse><verse id="20">For din tjener vet at jeg har syndet, men se, i dag er jeg den første av hele Josefs hus som er kommet ned hit for å møte min herre kongen.</verse><verse id="21">Men Abisjai, Serujas sønn, tok til orde og sa: Skal ikke Sjime’i late livet, han som har forbannet Herrens salvede?</verse><verse id="22">Da sa David: Hva har jeg med dere å gjøre, dere Serujas sønner, at dere i dag skulle bli mine motstandere? Skulle noen mann i Israel late livet i dag? Jeg vet jo at jeg i dag er blitt konge over Israel.</verse><verse id="23">Så sa kongen til Sjime’i: Du skal ikke dø. Og kongen lovte ham det med ed.</verse><verse id="24">Mefibosjet, Sauls sønn, dro også ned for å møte kongen. Han hadde ikke vasket føttene og ikke stelt skjegget og ikke vasket klærne sine helt fra den dagen kongen dro bort og til den dagen han kom tilbake med fred.</verse><verse id="25">Da han kom til Jerusalem for å møte kongen, sa kongen til ham: Hvorfor fulgte du ikke med meg, Mefibosjet?</verse><verse id="26">Han svarte: Herre konge! Tjeneren min narret meg. For jeg sa: Jeg vil ha mitt esel salt, så jeg kan ride på det og følge med kongen. For din tjener er lam.</verse><verse id="27">Men han baktalte meg for min herre kongen. Men min herre kongen er som en Guds engel, gjør derfor som du synes.</verse><verse id="28">Hele min fars hus hadde ikke annet å vente av min herre kongen enn død. Likevel ga du din tjener plass blant dem som spiser ved ditt bord. Hva rett har jeg da mer å kreve, og hva mer har jeg å rope til kongen om?</verse><verse id="29">Kongen sa til ham: Hvorfor blir du ved med å tale om dette? Jeg sier: Du og Siba skal dele jordeiendommen.</verse><verse id="30">Da sa Mefibosjet til kongen: Han kan gjerne få alt sammen, siden min herre kongen er kommet hjem igjen med fred!</verse><verse id="31">Gileaditten Barsillai var også kommet ned fra Rogelim for å sette over Jordan med kongen og for å ledsage ham et stykke på veien.</verse><verse id="32">Barsillai var meget gammel, åtti år. Han hadde sørget for mat og drikke til kongen under hans opphold i Mahanajim, for han var en meget rik mann.</verse><verse id="33">Kongen sa da til Barsillai: Dra med meg, så vil jeg sørge for deg hjemme hos meg i Jerusalem.</verse><verse id="34">Barsillai svarte: Hvor mange dager og år kan jeg vel ennå ha å leve, at jeg skulle dra med kongen opp til Jerusalem?</verse><verse id="35">Jeg er i dag åtti år. Kan jeg vel nå skjelne mellom godt og ondt, eller kan din tjener smake hva jeg eter og drikker, eller kan jeg nå lenger høre på sangere og sangerinner? Hvorfor skulle da din tjener lenger være min herre kongen til byrde?</verse><verse id="36">Bare for en kort tid kan din tjener gå med kongen over Jordan. Men hvorfor skulle kongen vise meg en slik velgjerning?</verse><verse id="37">Kjære, la din tjener vende tilbake, så jeg kan dø i min egen by, hvor min fars og min mors grav er. Men se, her er din tjener Kimham. La ham få dra med min herre kongen, og gjør med ham som du synes!</verse><verse id="38">Da sa kongen: Kimham skal dra med meg, og jeg vil gjøre mot ham som du vil. Alt det du ønsker av meg, vil jeg gjøre for deg!</verse><verse id="39">Så dro alt folket over Jordan, og kongen dro over. Kongen kysset Barsillai, og Barsillai velsignet ham og vendte tilbake til hjemmet sitt.</verse><verse id="40">Kongen for over til Gilgal, og Kimham dro med ham. Hele Judas folk førte kongen over, og likeså halvdelen av Israels folk.</verse><verse id="41">Men da kom alle Israels menn til kongen og sa til ham: Hvorfor har våre brødre, Judas menn, stjålet deg bort og ført kongen og hans hus og alle Davids menn med ham over Jordan?</verse><verse id="42">Da tok alle Judas menn til orde og sa til Israels menn: Fordi kongen er oss nærmest! Hvorfor er dere harme for dette? Har vi vel tæret på kongens gods, eller har vi hatt noen vinning av ham?</verse><verse id="43">Men Israels menn svarte Judas menn slik: Ti ganger større del enn dere har vi i den som er konge, og slik også med David. Hvorfor har dere da foraktet oss? Var det ikke vi som først talte om å hente vår konge tilbake? Men Judas menn ga et enda hardere svar enn det Israels menn hadde gitt.</verse></chapter><chapter id="20"><verse id="1">Nå traff det seg slik at en fordervet mann som hette Sjeba, sønn av Bikri, en benjaminitt, var til stede der. Han blåste i hornet og sa: Vi har ingen del i David og ingen lodd i Isais sønn! Hver mann til sine telt, Israel!</verse><verse id="2">Da forlot hver mann av Israel David og fulgte Sjeba, Bikris sønn. Men Judas menn holdt fast ved sin konge og fulgte ham fra Jordan like til Jerusalem.</verse><verse id="3">Så kom David hjem til Jerusalem. Og kongen tok de ti medhustruene som han hadde latt bli tilbake for å ta vare på huset, og lot dem bo i et hus for seg selv under varetekt. Han forsørget dem med det nødvendige, men gikk ikke inn til dem. Der satt de nå innestengt til sin dødsdag og levde hele resten av sitt liv som enker.</verse><verse id="4">Så sa kongen til Amasa: Kall Judas menn sammen for meg innen tre dager og møt så selv fram her!</verse><verse id="5">Amasa dro da av sted for å kalle Juda sammen. Men han drøyde lenger enn den tid som var fastsatt.</verse><verse id="6">Da sa David til Abisjai: Nå kommer Sjeba, Bikris sønn, til å gjøre oss mer ondt enn Absalom. Ta du din herres menn og sett etter ham! Bare han ikke alt har funnet befestede byer og har sluppet unna oss!</verse><verse id="7">Så dro da Joabs menn og livvakten og alle de djerveste stridsmenn ut etter ham. De dro ut fra Jerusalem for å sette etter Sjeba, Bikris sønn.</verse><verse id="8">De var nettopp kommet til den store steinen ved Gibeon. Da kom Amasa imot dem. Joab hadde våpenkappe på. Utenpå den hadde han et belte om livet, og et sverd i sliren som var festet til beltet, og da han gikk fram, falt sverdet ut.</verse><verse id="9">Og Joab sa til Amasa: Står det bra til med deg, bror? - Og så grep han med sin høyre hånd fatt i Amasas skjegg for å kysse ham.</verse><verse id="10">Men Amasa tok seg ikke i vare for sverdet som Joab hadde tatt i hånden, og Joab stakk ham med det i magen, så innvollene rant ut på jorden. Han stakk ham ikke mer enn denne ene gangen, så var han død. Deretter satte Joab og hans bror Abisjai etter Sjeba, Bikris sønn.</verse><verse id="11">Men en av Joabs unge menn ble stående ved siden av Amasa og ropte: Følg Joab, alle som holder med Joab, og som står på Davids side!</verse><verse id="12">Men Amasa lå veltet i sitt blod midt på landeveien. Mannen så at alt folket ble stående. Han flyttet Amasa fra landeveien bort på marken og kastet et klede over ham, for han så at hver den som kom bort til ham, ble stående der.</verse><verse id="13">Da han var tatt bort fra landeveien, gikk hver mann forbi og fulgte Joab for å sette etter Sjeba, Bikris sønn.</verse><verse id="14">Han dro fram gjennom alle Israels stammer - til Abel-Bet-Ma’aka og hele Berim, og de samlet seg og fulgte også etter ham.</verse><verse id="15">De kom og beleiret Sjeba i Abel-Bet-Ma’aka og kastet opp en voll mot byen. Den støtte opp mot yttermuren. Alt folket som var med Joab, var i ferd med å ødelegge muren for å få den til å falle.</verse><verse id="16">Da var det en klok kvinne fra byen som ropte: Hør, hør! Si til Joab: Kom nærmere, så jeg kan få tale med deg!</verse><verse id="17">Da gikk han bort til henne, og kvinnen spurte: Er du Joab? Han svarte: Ja. Hun sa til ham: Hør din tjenestepikes ord! Han svarte: Jeg hører.</verse><verse id="18">Da sa hun: Før pleide folk å si: En skal spørre seg for i Abel, og så er saken avgjort!</verse><verse id="19">Jeg er en av de fredsommelige og trofaste i Israel. Du søker å ødelegge en by, en mor i Israel. Hvorfor vil du tilintetgjøre Herrens arv?</verse><verse id="20">Da svarte Joab og sa: Det være langt, langt fra meg at jeg skulle tilintetgjøre eller ødelegge.</verse><verse id="21">Det har seg ikke slik. Men en mann fra Efra’im-fjellet som heter Sjeba, sønn av Bikri, har løftet sin hånd mot kongen, mot David. La meg bare få ham, så skal jeg dra bort fra byen. Da sa kvinnen til Joab: Hans hode skal bli kastet ut til deg over muren.</verse><verse id="22">Så gikk kvinnen med sitt kloke råd til alt folket. De hogg hodet av Sjeba, Bikris sønn, og kastet det ut til Joab. Da blåste han i hornet, og de dro bort fra byen og spredte seg hver mann til sitt hjem. Og Joab vendte tilbake til Jerusalem, til kongen.</verse><verse id="23">Joab var høvding over hele Israels hær. Og Benaja, sønn av Jojada, var høvding over livvakten.</verse><verse id="24">Adoram hadde oppsyn med dem som gjorde pliktarbeid. Josjafat, sønn av Akilud, var historieskriver.</verse><verse id="25">Sjeva var statsskriver, og Sadok og Abjatar var prester.</verse><verse id="26">Ja’iritten Ira var også prest* hos David.</verse></chapter><chapter id="21"><verse id="1">I Davids tid var det en gang en hungersnød som varte i tre år etter hverandre. Da søkte David Herrens åsyn, og Herren svarte: Det er fordi det hviler blodskyld på Saul og hans hus, siden han drepte gibeonittene.</verse><verse id="2">Kongen kalte da gibeonittene til seg og talte med dem. Gibeonittene hørte ikke til Israels barn, men var av de amoritter som var blitt tilbake i landet. Israels barn hadde sverget dem en ed, men Saul søkte å slå dem i hjel i sin nidkjærhet for Israels og Judas barn.</verse><verse id="3">David sa til mennene fra Gibeon: Hva skal jeg gjøre for dere? Hvordan kan jeg sone det som er gjort, så dere kan velsigne Herrens arv?</verse><verse id="4">Gibeonittene svarte: Vi krever ikke sølv eller gull hos Saul og hans hus, og vi har ikke rett til å drepe noen mann i Israel. Han sa: Det dere krever, vil jeg gjøre for dere.</verse><verse id="5">De sa til kongen: Den mannen som ødela oss, og som hadde satt seg fore å utrydde oss, så det ikke skulle finnes noen igjen av oss i hele Israels land,</verse><verse id="6">la oss få sju menn av etterkommerne hans, så vil vi henge dem opp for Herren i Gibea, hvor Saul, Herrens utvalgte, hørte hjemme. Kongen svarte: Jeg skal gi dem til dere.</verse><verse id="7">Kongen sparte Mefibosjet, sønn av Jonatan, Sauls sønn, på grunn av den ed som de - David og Jonatan, Sauls sønn - hadde sverget hverandre ved Herren.</verse><verse id="8">Men de to sønnene som Rispa, Ajas datter, hadde fått med Saul, Armoni og Mefibosjet, og de fem sønnene som Mikal, Sauls datter, hadde fått med Adriel, sønn av meholatitten Barsillai, dem tok kongen.</verse><verse id="9">Han overga dem til gibeonittene. De hengte dem opp på fjellet for Herrens åsyn, og de omkom alle sju på én gang. Det var i de første dager av høsten, i begynnelsen av bygghøsten, at de ble drept.</verse><verse id="10">Men Rispa, Ajas datter, tok sin sørgedrakt og bredte den ut på berget fra høstens begynnelse inntil det strømmet vann ned på den fra himmelen. Hun lot ikke himmelens fugler få slå ned på den om dagen eller markens ville dyr om natten.</verse><verse id="11">Da David fikk vite hva Rispa, Ajas datter, Sauls medhustru, hadde gjort,</verse><verse id="12">dro han av sted og hentet Sauls og hans sønn Jonatans ben fra mennene i Jabes i Gilead. Disse hadde hemmelig tatt dem bort fra torget i Betsjan, der hadde filistrene hengt dem opp den dagen de slo Saul på Gilboa.</verse><verse id="13">Og da han hadde ført Sauls og hans sønn Jonatans ben opp derfra, samlet de også benene av dem som var hengt.</verse><verse id="14">Og de begravde Sauls og hans sønn Jonatans ben i Benjamins land, i Sela, i hans far Kis’ grav. De gjorde alt det kongen hadde befalt. Og deretter hørte Gud landets bønn.</verse><verse id="15">Igjen kom det til krig mellom filistrene og Israel. David dro ned med mennene sine, og de kjempet med filistrene. David ble trett,</verse><verse id="16">og Jisjbi-Benob, som hørte til Rafas barn, tenkte å slå David i hjel - han hadde en lanse som veide tre hundre sekel kobber, og han bar et nytt sverd.</verse><verse id="17">Men Abisjai, Serujas sønn, kom David til hjelp, han slo filisteren og drepte ham. Da sverget Davids menn og sa til ham: Du skal ikke mer dra ut med oss i striden, for du må ikke slokke Israels lys.</verse><verse id="18">Siden ble det igjen strid med filistrene. Det var ved Gob. Da felte husatitten Sibbekai en mann som hette Saf og som hørte til Rafas barn.</verse><verse id="19">Enda en gang ble det strid med filistrene ved Gob. Og betlehemitten Elhanan, sønn av Ja’are-Orgim, slo gittitten Goliat, som hadde et spyd med et skaft som en vevbom.</verse><verse id="20">Enda en gang kom det til strid ved Gat. Der var en høyvoksen mann som hadde seks fingrer på hver hånd og seks tær på hver fot - i alt tjuefire fingrer og tær, han var også en etterkommer av Rafa.</verse><verse id="21">Han hånet Israel, men Jonatan, sønn av Davids bror Sjimea, hogg ham ned.</verse><verse id="22">Disse fire var etterkommere av Rafa i Gat, og de falt for Davids og hans menns hånd.</verse></chapter><chapter id="22"><verse id="1">Den dagen da Herren hadde fridd David fra alle hans fiender og av Sauls hånd, fremførte han denne sangen for Herren.</verse><verse id="2">Og han sa: Herren er min klippe og min festning og min befrier.</verse><verse id="3">Min Gud er min klippe som jeg tar min tilflukt til - mitt skjold og min frelses horn, min borg og min tilflukt, min frelser. Fra vold frelser du meg.</verse><verse id="4">Jeg påkaller Den Høylovede, Herren, og blir frelst fra mine fiender.</verse><verse id="5">Dødens bølger omspente meg, fordervelsens strømmer forferdet meg.</verse><verse id="6">Dødsrikets rep omga meg, dødens snarer falt over meg.</verse><verse id="7">I min trengsel påkalte jeg Herren, jeg ropte til min Gud. Fra sitt tempel hørte han min røst, og mitt skrik kom for hans ører.</verse><verse id="8">Da ristet og bevet jorden, himmelens grunnvoller skalv. De ristet, for hans vrede var opptent.</verse><verse id="9">Røk steg opp av hans nese, fortærende ild fra hans munn, glør flammet ut fra ham.</verse><verse id="10">Og han bøyde himmelen og steg ned, det var mørke under hans føtter.</verse><verse id="11">Han for på kjeruber og fløy, han lot seg se på vindens vinger.</verse><verse id="12">Han gjorde mørke til telt omkring seg, vannmasser, tykke skyer.</verse><verse id="13">Fram av glansen foran ham brant glødende kull.</verse><verse id="14">Herren tordnet fra himmelen, Den Høyeste lot sin røst høre.</verse><verse id="15">Han sendte ut piler og spredte dem, lyn sendte han og forvirret dem.</verse><verse id="16">Da kom revnene i havets bunn til syne. Jordens grunnvoller ble avdekket ved Herrens trussel, for hans neses åndepust.</verse><verse id="17">Han rakte sin hånd ut fra det høye, han grep meg, han dro meg opp av dype vann.</verse><verse id="18">Han fridde meg ut fra min sterke fiende, fra dem som hatet meg, for de var for mektige for meg.</verse><verse id="19">De overfalt meg på min ulykkes dag, men Herren ble min støtte.</verse><verse id="20">Han førte meg ut i fritt rom. Han frelste meg, for han hadde behag i meg.</verse><verse id="21">Herren gjengjeldte meg etter min rettferdighet, han betalte meg etter mine henders renhet.</verse><verse id="22">For jeg tok vare på Herrens veier og vek ikke i ondskap fra min Gud.</verse><verse id="23">Alle hans lover hadde jeg for øye, fra hans bud vek jeg ikke av.</verse><verse id="24">Jeg var ulastelig for ham og voktet meg vel for min synd.</verse><verse id="25">Herren gjengjeldte meg etter min rettferdighet, etter min renhet i hans øyne.</verse><verse id="26">Mot den fromme viser du deg from, mot den redelige stridsmann viser du deg redelig,</verse><verse id="27">mot den rene viser du deg ren, mot den falske viser du deg vrang.</verse><verse id="28">Elendige folk frelser du, men dine øyne er mot de overmodige, dem fornedrer du.</verse><verse id="29">Ja, du er mitt lys, Herre. Herren oppklarer mitt mørke.</verse><verse id="30">Med din hjelp stormer jeg løs på fiendeskarer, ved min Guds hjelp springer jeg over murer.</verse><verse id="31">Gud, hans vei er fullkommen. Herrens ord er rent. Han er et skjold for alle dem som setter sin lit til ham.</verse><verse id="32">Hvem uten Herren er Gud, og hvem er en klippe uten vår Gud?</verse><verse id="33">Gud, han er mitt sterke vern, han leder den ulastelige på hans vei.</verse><verse id="34">Han gir ham føtter som hindene og stiller meg på mine høyder.</verse><verse id="35">Han lærer mine hender opp til kamp, så mine armer kan spenne kobberbuen.</verse><verse id="36">Du gir meg din frelse til skjold, og din høyre hånd støtter meg. Din nedbøyelse gjør meg stor.</verse><verse id="37">Du gjør rommet vidt for mine skritt, og mine ankler vakler ikke.</verse><verse id="38">Jeg vil forfølge mine fiender og ødelegge dem. Jeg vender ikke tilbake før jeg har gjort ende på dem.</verse><verse id="39">Jeg gjør ende på dem og knuser dem, så de ikke kan reise seg. De faller under mine føtter.</verse><verse id="40">Du væpner meg med kraft til krig, du bøyer mine motstandere under meg.</verse><verse id="41">Du lar mine fiender vende meg ryggen. De som hater meg, utrydder jeg.</verse><verse id="42">De ser seg om, men det er ingen frelser - etter Herren, men han svarer dem ikke.</verse><verse id="43">Jeg maler dem til støv på jorden, jeg knuser dem og tramper dem ned som søle på gatene.</verse><verse id="44">Du redder meg fra mitt folks kamper. Du bevarer meg til å være høvding over hedningefolk. Folkeslag som jeg ikke kjenner, tjener meg.</verse><verse id="45">Fremmede kryper for meg, bare de hører om meg, blir de meg lydige.</verse><verse id="46">Fremmede visner bort og går skjelvende ut av sine borger.</verse><verse id="47">Herren lever, og priset er min klippe. Opphøyet er min frelses klippefaste Gud.</verse><verse id="48">Han er den Gud som gir meg hevn og legger folkeslag under meg.</verse><verse id="49">Han er den som fører meg ut fra mine fiender. Over mine motstandere opphøyer du meg, fra voldsmannen redder du meg.</verse><verse id="50">Derfor vil jeg prise deg blant hedningene, Herre! Jeg vil lovsynge ditt navn.</verse><verse id="51">Han gir sin konge store seirer. Han gjør miskunnhet mot sin salvede, mot David og mot hans ætt til evig tid.</verse></chapter><chapter id="23"><verse id="1">Dette er Davids siste ord: Så sier David, Isais sønn, så sier mannen som høyt var satt, Jakobs Guds salvede og Israels glade sanger:</verse><verse id="2">Herrens Ånd taler gjennom meg, og hans ord er på min tunge.</verse><verse id="3">Israels Gud har talt, til meg har Israels Klippe sagt: Det skal være en hersker over menneskene, en rettferdig, en hersker i gudsfrykt.</verse><verse id="4">Han skal være lik morgenens lys når solen går opp, en morgen uten skyer, når gresset spirer fram av jorden ved solskinn og ved regn.</verse><verse id="5">For har ikke mitt hus det slik med Gud? En evig pakt har han jo gjort med meg, ordnet i alle deler og trygget, all min frelse og alt godt - skulle han ikke la det gro fram?</verse><verse id="6">Men de onde, de er alle sammen lik torner som ryddes bort, som folk ikke tar i med hånden.</verse><verse id="7">Den som vil nærme seg dem, må væpne seg med jern og spydskaft, og så brennes de opp med ild der hvor de står.</verse><verse id="8">Dette er navnene på Davids helter: Josjeb-Basjebet, takmonitten, høvding for de tre. Han svingte sin lanse over åtte hundre falne på én gang.</verse><verse id="9">Etter ham kom Eleasar, sønn av Dodo fra Ahohi. Han var en av de tre heltene som var med David da de hånet filistrene som var samlet der til kamp. Da så Israels menn dro seg tilbake,</verse><verse id="10">reiste han seg og hogg inn på filistrene, til hans hånd ble så trett at den hang fast ved sverdet. Den dagen ga Herren dem en stor seier, og da folket vendte om og fulgte ham, hadde de ikke annet å gjøre enn å plyndre de falne.</verse><verse id="11">Etter ham kom Sjamma, sønn av Age, hararitten. Filistrene hadde en gang samlet seg til en hel flokk, og der var det et jorde som var fullt av linser. Da nå folket flyktet for filistrene,</verse><verse id="12">stilte han seg midt på jordet og berget det og slo filistrene. Og Herren ga dem en stor seier.</verse><verse id="13">En gang da det led mot høsten, dro tre av de tretti høvdingene ned og kom til David i hulen ved Adullam. Filisterflokken lå i leir i Refa’im-dalen.</verse><verse id="14">David var den gang selv i borgen, og filistrenes forpost var i Betlehem.</verse><verse id="15">Da kom det en brå lyst over David, og han sa: Hvem lar meg få vann å drikke av den brønnen som er ved byporten i Betlehem?</verse><verse id="16">Da brøt de tre heltene seg gjennom filistrenes leir og øste vann opp av brønnen ved byporten i Betlehem. Og de tok det med seg og kom til David med det. Men han ville ikke drikke det - han øste det ut for Herren.</verse><verse id="17">Og han sa: Det skal være langt fra meg, Herre, å gjøre dette! Skulle jeg drikke blodet av de mennene som gikk av sted med fare for livet? Og han ville ikke drikke det. Dette gjorde de tre heltene.</verse><verse id="18">Så var det Abisjai, bror til Joab, sønn av Seruja. Han var høvding over de tretti. Han svingte spydet sitt over tre hundre falne, og han hadde et navn blant de tre.</verse><verse id="19">Fremfor de tretti var han æret og ble høvding for dem, men til de tre nådde han ikke opp.</verse><verse id="20">Så var det Benaja, sønn av Jojada, som var sønn av en djerv og seierrik stridsmann fra Kabse’el. Han slo Moabs to løvehelter. En dag det hadde snødd, steg han ned i en brønn og slo i hjel en løve.</verse><verse id="21">Likeså slo han i hjel en egypter, en kjempestor mann. Egypteren hadde et spyd i hånden, men han gikk ned mot ham med staven sin og rev spydet ut av hånden på egypteren og drepte ham med hans eget spyd.</verse><verse id="22">Dette gjorde Benaja, Jojadas sønn. Han hadde et navn blant de tre heltene.</verse><verse id="23">Fremfor de tretti var han æret, men til de tre nådde han ikke opp. David satte ham over livvakten sin.</verse><verse id="24">Asael, Joabs bror, var blant de tretti, likeså Elhanan, sønn av Dodo, fra Betlehem,</verse><verse id="25">haroditten Sjamma, haroditten Elika,</verse><verse id="26">paltitten Heles, teko’itten Ira, sønn av Ikkesj,</verse><verse id="27">anatotitten Abieser, husatitten Mebunnai,</verse><verse id="28">ahohitten Salmon, netofatitten Maharai,</verse><verse id="29">netofatitten Heleb, sønn av Ba’ana, Ittai, sønn av Ribai, fra Gibea i Benjamins stamme,</verse><verse id="30">piratonitten Benaja, Hiddai fra Ga’asj-dalene,</verse><verse id="31">arbatitten Abi-Albon, barhumitten Asmavet,</verse><verse id="32">sja’albonitten Eljahba, Bene-Jasjen, Jonatan,</verse><verse id="33">haratitten Sjamma, araritten Akiam, sønn av Sjarar,</verse><verse id="34">Elifelet, sønn av Ahasbai, ma’a-katittens sønn, gilonitten Eliam, sønn av Akitofel,</verse><verse id="35">karmelitten Hesro, arbitten Pa’arai,</verse><verse id="36">Jigal, sønn av Natan, fra Soba, gaditten Bani,</verse><verse id="37">ammonitten Selek, be’erotitten Naharai, Joabs, Serujas sønns våpensvein,</verse><verse id="38">jitritten Ira, jitritten Gareb,</verse><verse id="39">hetitten Uria - i alt trettisju.</verse></chapter><chapter id="24"><verse id="1">Men Herrens vrede ble igjen opptent mot Israel. Han egget David opp mot dem og sa: Gå av sted og tell Israel og Juda!</verse><verse id="2">Da sa kongen til sin hærfører Joab, som var hos ham: Dra omkring i alle Israels stammer fra Dan til Be’er-Sjeba og mønstre folket, så jeg kan få vite tallet på dem!</verse><verse id="3">Joab svarte: Måtte Herren din Gud legge hundre ganger så mange til dette folket som de nå er, så min herre kongen selv får se det! Men hvorfor har min herre kongen fått lyst til dette?</verse><verse id="4">Men kongen holdt fast ved sin befaling og ga ikke etter for Joab og hærførerne. Så dro da Joab og hærførerne ut i kongens tjeneste for å mønstre Israels folk.</verse><verse id="5">De satte over Jordan og slo leir ved Aroer, på høyre siden av den byen som ligger midt i Gads-dalen og bort imot Jaser.</verse><verse id="6">Så kom de til Gilead og til lavlandet, som nylig var inntatt. Siden kom de til Dan-Ja’an, og så bøyde de av mot Sidon.</verse><verse id="7">De kom til Tyrus’ festning og til alle hevittenes og kana’aneernes byer. Til sist dro de til sydlandet i Juda, til Be’er-Sjeba.</verse><verse id="8">Slik dro de omkring i hele landet, og kom tilbake til Jerusalem etter ni måneder og tjue dager.</verse><verse id="9">Og Joab oppga for kongen tallet på dem som var mønstret: I Israel var det åtte hundre tusen sterke menn som kunne dra sverd, og Judas menn var fem hundre tusen.</verse><verse id="10">Men samvittigheten slo David etter at han hadde talt folket, og David sa til Herren: Jeg har syndet grovt med det jeg har gjort! Men tilgi nå, Herre, din tjeners misgjerning, for jeg har båret meg meget uforstandig at.</verse><verse id="11">Da David sto opp om morgenen, kom Herrens ord til profeten Gad, Davids seer, og det lød så:</verse><verse id="12">Gå og tal til David: Så sier Herren: Tre ting forelegger jeg deg, velg en av dem, så vil jeg gjøre så mot deg!</verse><verse id="13">Da kom Gad til David og forkynte ham dette og sa til ham: Vil du at det skal være hungersnød i ditt land i sju år, eller at du skal komme til å flykte for dine fiender i tre måneder mens de forfølger deg, eller at det skal bli pest i landet i tre dager? Tenk nå etter og finn ut hva jeg skal svare ham som har sendt meg!</verse><verse id="14">David sa til Gad: Jeg er i stor nød. La oss da helst falle i Herrens hånd! For hans barmhjertighet er stor, men i menneskers hånd vil jeg nødig falle.</verse><verse id="15">Så lot Herren det komme en pest i Israel, fra morgenen til den fastsatte tid. Og det døde sytti tusen mann av folket fra Dan til Be’er-Sjeba.</verse><verse id="16">Og engelen rakte ut sin hånd mot Jerusalem for å ødelegge det. Da angret Herren det onde, og han sa til engelen som gjorde ødeleggelse blant folket: Det er nok! Dra nå hånden tilbake! Herrens engel var da ved jebusitten Aravnas treskeplass.</verse><verse id="17">Da David så engelen som slo i hjel blant folket, sa han til Herren: Se, det er jeg som har syndet! Det er jeg som har gjort ille. Men denne min hjord, hva har den gjort? La din hånd komme over meg og over min fars hus!</verse><verse id="18">Samme dag kom Gad til David og sa til ham: Gå opp og reis et alter for Herren på jebusitten Aravnas treskeplass!</verse><verse id="19">Så gikk David dit opp etter Gads ord, slik som Herren hadde befalt.</verse><verse id="20">Da Aravna så ut, fikk han se kongen og tjenerne hans som kom over til ham. Da gikk Aravna ut og kastet seg ned for kongen med ansiktet mot jorden.</verse><verse id="21">Og Aravna sa: Hvorfor kommer min herre kongen til sin tjener? David svarte: For å kjøpe treskeplassen av deg og bygge et alter der for Herren, for at straffedommen kan stanse og vike fra folket.</verse><verse id="22">Da sa Aravna til David: Min herre kongen må ta og ofre hva han finner for godt! Se, her er oksene til brennofferet, og treskesledene og åkene som er på oksene til ved.</verse><verse id="23">Alt dette, konge, gir Aravna kongen. Og Aravna sa til kongen: Herren din Gud ta nådig imot deg!</verse><verse id="24">Men kongen svarte: Nei, jeg vil kjøpe det av deg for penger. Jeg vil ikke ofre til Herren min Gud brennoffer som jeg har fått for intet. Så kjøpte David treskeplassen og oksene for femti sekel sølv*.</verse><verse id="25">Og David bygde der et alter for Herren og ofret brennoffer og fredsoffer. Og Herren hørte landets bønn, og straffedommen stanset og vek fra Israel.</verse></chapter></book><book id="11" name="1 Kongebok" shortname="1ki"><chapter id="1"><verse id="1">Kong David var nå blitt gammel og langt opp i årene. De dekket ham til med tepper, men han kunne ikke bli varm.</verse><verse id="2">Da sa tjenerne hans til ham: En skulle lete etter en ung pike for min herre kongen, en jomfru som kan stelle for kongen og pleie ham og ligge i din favn, så min herre kongen blir varm.</verse><verse id="3">Så lette de i hele Israels land etter en vakker pike, og de fant Abisjag fra Sjunem og førte henne til kongen.</verse><verse id="4">Piken var meget vakker. Hun pleide kongen og tjente ham, men kongen hadde ikke omgang med henne.</verse><verse id="5">Adonja, sønn til Haggit, gjorde seg høye tanker og sa: Jeg vil være konge. Og han fikk seg vogner og hestfolk og femti mann som løp foran ham.</verse><verse id="6">Hans far hadde aldri i hans liv tuktet ham og sagt: Hvorfor har du gjort dette? Han var også meget vakker, og han var født nest etter Absalom.</verse><verse id="7">Han rådførte seg med Joab, Serujas sønn, og med presten Abjatar, og de holdt med Adonja og hjalp ham.</verse><verse id="8">Men presten Sadok og Benaja, Jojadas sønn, og profeten Natan og Sjime’i og Re’i og de heltene David hadde, var ikke med Adonja.</verse><verse id="9">Adonja slaktet sauer og okser og gjøkalver ved Sohelet-steinen, som er ved En-Rogel. Han innbød alle brødrene sine, kongens sønner, og alle Judas menn som var i kongens tjeneste.</verse><verse id="10">Men profeten Natan og Benaja og heltene og sin bror Salomo innbød han ikke.</verse><verse id="11">Da sa Natan til Batseba, Salomos mor: Du har vel hørt at Adonja, Haggits sønn, er blitt konge, uten at vår herre David vet noe om det?</verse><verse id="12">La meg nå få gi deg et råd, så du kan redde livet både for deg og din sønn Salomo!</verse><verse id="13">Gå inn til kong David og si til ham: Herre konge, har du ikke med ed lovt din tjenestekvinne: Salomo, din sønn, skal være konge etter meg, han skal sitte på min trone? Hvordan er det da gått til at Adonja er blitt konge?</verse><verse id="14">Mens du ennå er der inne og taler med kongen, skal jeg også komme inn og stadfeste dine ord.</verse><verse id="15">Da gikk Batseba inn til kongen i soverommet. Kongen var nå meget gammel, og Abisjag fra Sjunem tjente ham.</verse><verse id="16">Batseba bøyde seg og kastet seg ned for kongen. Og kongen sa: Hva vil du?</verse><verse id="17">Hun svarte: Min herre! Du har sverget ved Herren din Gud og lovt din tjenestekvinne: Salomo, din sønn skal bli konge etter meg. Han skal sitte på min trone.</verse><verse id="18">Men se, nå er Adonja blitt konge. Og du, herre konge, vet ikke noe om det.</verse><verse id="19">Han har slaktet okser og gjøkalver og sauer i mengdevis og innbudt alle kongens sønner og presten Abjatar og hærføreren Joab. Men Salomo, din tjener, har han ikke innbudt.</verse><verse id="20">Og nå, herre konge, er hele Israels øyne vendt mot deg, for at du skal la dem vite hvem som skal sitte på min herre kongens trone etter ham.</verse><verse id="21">Ellers kan det gå slik at når min herre kongen ligger hos sine fedre, vil jeg og min sønn Salomo bli regnet som forbrytere.</verse><verse id="22">Mens hun ennå talte med kongen, kom profeten Natan.</verse><verse id="23">Det ble meldt kongen: Profeten Natan er her. Og han kom inn og trådte fram for kongen og kastet seg på sitt ansikt til jorden for ham.</verse><verse id="24">Og Natan sa: Herre konge! Du har vel sagt: Adonja skal være konge etter meg, og han skal sitte på min trone?</verse><verse id="25">For i dag har han dratt ned og slaktet okser og gjøkalver og sauer i mengdevis og innbudt alle kongens sønner og hærførerne og presten Abjatar. Nå eter og drikker de med ham og roper: Leve kong Adonja!</verse><verse id="26">Men meg, din tjener, og presten Sadok og Benaja, Jojadas sønn, og Salomo, din tjener, har han ikke innbudt.</verse><verse id="27">Skulle dette være gjort på min herre kongens bud uten at du har latt dine tjenere vite hvem som skal sitte på min herre kongens trone etter ham?</verse><verse id="28">Da tok kong David til orde og sa: Kall Batseba inn til meg! Og hun kom inn og trådte fram for kongen.</verse><verse id="29">Og kongen sverget og sa: Så sant Herren lever, han som har forløst min sjel fra all trengsel:</verse><verse id="30">Som jeg har sverget ved Herren, Israels Gud, og lovt deg: Salomo, din sønn, skal være konge etter meg. Han skal sitte på min trone i mitt sted. Slik vil jeg gjøre det på denne dag.</verse><verse id="31">Da bøyde Batseba seg med ansiktet mot jorden og kastet seg ned for kongen og sa: Min herre, kong David, leve evig!</verse><verse id="32">Og kong David sa: Kall hit til meg presten Sadok og profeten Natan og Benaja, Jojadas sønn! De kom da og trådte fram for kongen.</verse><verse id="33">Kongen sa til dem: Ta deres herres tjenere med dere og la min sønn Salomo ride på mitt eget muldyr og før ham ned til Gihon*!</verse><verse id="34">Der skal presten Sadok og profeten Natan salve ham til konge over Israel. Dere skal blåse i hornet og rope: Leve kong Salomo!</verse><verse id="35">Så skal dere følge ham hit opp. Og når han kommer, skal han sette seg på min trone, og han skal være konge i mitt sted. Det er ham jeg har bestemt til fyrste over Israel og Juda.</verse><verse id="36">Da tok Benaja, Jojadas sønn, til orde og sa til kongen: Amen! Måtte også Herren, min herre kongens Gud, si dette!</verse><verse id="37">Måtte Herren være med Salomo, som han har vært med min herre kongen, og gjøre hans trone enda større enn min herres, kong Davids trone!</verse><verse id="38">Da dro presten Sadok og profeten Natan og Benaja, Jojadas sønn, og livvakten dit ned. De lot Salomo ride på kong Davids muldyr og førte ham til Gihon.</verse><verse id="39">Og presten Sadok hentet oljehornet fra teltet og salvet Salomo. De blåste i hornet, og alt folket ropte: Leve kong Salomo!</verse><verse id="40">Hele folket dro opp etter ham. De blåste på fløyter og jublet så høyt at jorden revnet ved lyden.</verse><verse id="41">Dette hørte Adonja og alle de gjestene som var hos ham. De var da nettopp ferdige med å ete. Og da Joab hørte tonen fra hornet, sa han: Hvorfor er det slik larm og bulder i byen?</verse><verse id="42">Mens han ennå talte, kom Jonatan, presten Abjatars sønn. Og Adonja sa: Kom hit! Du er en bra mann og kommer visst med gode meldinger.</verse><verse id="43">Men Jonatan svarte og sa til Adonja: Nei! Vår herre kong David har gjort Salomo til konge.</verse><verse id="44">Kongen sendte med ham presten Sadok og profeten Natan og Benaja, Jojadas sønn, og livvakten, og de lot ham ride på kongens muldyr.</verse><verse id="45">Presten Sadok og profeten Natan salvet ham til konge i Gihon, og så dro de opp derfra med jubelrop, og hele byen er i et røre. Det er den larmen dere hørte.</verse><verse id="46">Salomo har alt satt seg på kongetronen,</verse><verse id="47">og kongens tjenere er kommet og har ønsket vår herre, kong David, til lykke og sagt: Måtte din Gud la Salomos navn bli enda herligere enn ditt navn, og hans trone enda større enn din trone! Og kongen tilba på sitt leie.</verse><verse id="48">Kongen har også sagt: Lovet være Herren, Israels Gud, som i dag har gjort det slik at det sitter en på min trone, så jeg har fått se det med egne øyne!</verse><verse id="49">Da ble alle Adonjas gjester forferdet. De sto opp og gikk hver sin vei.</verse><verse id="50">Adonja var redd for Salomo, og han sto opp og gikk av sted og grep fatt i alterhornene.</verse><verse id="51">Og det ble meldt Salomo: Adonja er redd kong Salomo, og nå har han grepet fatt i alterhornene og sier: Kong Salomo må ennå i dag love meg med ed at han ikke vil la sin tjener dø for sverdet!</verse><verse id="52">Da sa Salomo: Vil han være en bra mann, skal det ikke falle et hår av hans hode til jorden. Men blir det funnet noe ondt hos ham, skal han dø.</verse><verse id="53">Så sendte kong Salomo folk av sted, og de førte ham ned fra alteret. Og han kom og kastet seg ned for kong Salomo. Og Salomo sa til ham: Gå hjem til ditt hus!</verse></chapter><chapter id="2"><verse id="1">Da det led mot den tiden at David skulle dø, bød han sin sønn Salomo og sa:</verse><verse id="2">Jeg går all jordens vei! Nå må du være sterk! Vær en mann!</verse><verse id="3">Ta vare på det som Herren din Gud har pålagt oss. Vandre på hans veier og hold hans forskrifter, hans bud og hans lover og hans vitnesbyrd, som det er skrevet i Mose lov, så du kan gå klokt og rett fram i alt det du gjør og i alt du gir deg i ferd med,</verse><verse id="4">for at Herren må oppfylle sitt ord, det som han talte til meg da han sa: Dersom dine sønner akter vel på sin vei så de vandrer for mitt åsyn i sannhet, av hele sitt hjerte og av hele sin sjel, så skal det aldri mangle en mann av din ætt på Israels trone.</verse><verse id="5">Du vet hva Joab, Serujas sønn, har gjort mot meg - hva han gjorde mot begge Israels hærførere, Abner, Ners sønn, og Amasa, Jeters sønn. Han drepte dem og utøste blod i fredstid som om det var krig. Han lot det komme blod på beltet han hadde om livet og på skoene han hadde på føttene, som om det var krig.</verse><verse id="6">Gjør derfor som din visdom lærer deg, og la ikke hans grå hår fare med fred ned i dødsriket.</verse><verse id="7">Men gileaditten Barsillais sønner skal du gjøre vel imot: De skal være blant dem som eter ved ditt bord, for på samme måte gjorde de mot meg da jeg flyktet for din bror Absalom.</verse><verse id="8">Så har du også benjaminitten Sjime’i fra Bahurim, sønn av Gera, hos deg. Det var han som forbannet meg så stygt den dagen jeg dro til Mahanajim. Men siden kom han meg i møte ned til Jordan, og jeg lovte ham da ved Herren og sverget: Jeg skal ikke la deg dø for sverdet.</verse><verse id="9">Men la ham nå ikke bli ustraffet! Du er en vis mann og vil nok vite hva du skal gjøre med ham, så du lar hans grå hår fare med blod ned i dødsriket.</verse><verse id="10">Så la David seg til hvile hos sine fedre og ble begravet i Davids by.</verse><verse id="11">Den tiden David var konge over Israel, var førti år. I Hebron regjerte han i sju år og i Jerusalem i trettitre år.</verse><verse id="12">Og Salomo satt på sin far Davids trone, og hans kongedømme ble meget sterkt.</verse><verse id="13">Men Adonja, Haggits sønn, kom inn til Batseba, Salomos mor. Hun spurte: Kommer du med fred? Han svarte: Ja!</verse><verse id="14">Så sa han: Jeg har noe å tale med deg om. Hun sa: Tal!</verse><verse id="15">Da sa han: Du vet at riket var mitt, og at hele Israel hadde festet sine øyne på meg og ventet at jeg skulle bli konge. Men kongedømmet gikk fra meg og over til min bror. Det var Herren som ga ham det.</verse><verse id="16">Og nå er det én ting jeg vil be deg om. Du må ikke vise meg bort! Hun svarte: Tal!</verse><verse id="17">Da sa han: Be kong Salomo - for deg viser han ikke bort - at han vil gi meg Abisjag fra Sjunem til kone!</verse><verse id="18">Batseba svarte: Godt, jeg skal tale til kongen for deg.</verse><verse id="19">Så gikk Batseba inn til kong Salomo for å tale til ham for Adonja. Kongen reiste seg og gikk henne i møte og bøyde seg dypt for henne. Deretter satte han seg på sin trone, og det ble satt fram en trone for kongens mor, og hun satte seg ved hans høyre hånd.</verse><verse id="20">Hun sa: Det er bare en liten ting jeg vil be deg om. Du må ikke vise meg bort! Kongen svarte: Kom du med din bønn, mor! Jeg skal ikke vise deg bort.</verse><verse id="21">Da sa hun: La din bror Adonja få Abisjag fra Sjunem til kone!</verse><verse id="22">Men kong Salomo svarte sin mor: Hvorfor ber du om Abisjag fra Sjunem for Adonja? Be da like så godt om riket for ham - han er jo min eldre bror - ja både for ham og for presten Abjatar og for Joab, Serujas sønn!</verse><verse id="23">Og kong Salomo sverget ved Herren og sa: Herren la det gå meg ille både nå og siden om ikke dette ordet skal koste Adonja livet!</verse><verse id="24">Så sant Herren lever, han som har gitt meg denne makt og satt meg på min far Davids trone, og som har bygd meg et hus, slik som han lovte: Adonja skal dø i dag!</verse><verse id="25">Så sendte kong Salomo Benaja, Jojadas sønn, av sted, og han hogg ham ned så han døde.</verse><verse id="26">Og til presten Abjatar sa kongen: Gå til Anatot, til gården din, for du har fortjent døden. Men i dag vil jeg ikke la deg dø, fordi du har båret Herren Herrens ark foran min far David, og fordi du har delt alle min fars trengsler med ham.</verse><verse id="27">Så drev Salomo Abjatar bort og lot ham ikke få være Herrens prest lenger, for at Herrens ord skulle bli oppfylt, det som han hadde talt mot Elis hus i Sjilo.</verse><verse id="28">Da Joab fikk høre om dette, flyktet han til Herrens telt og grep fatt i alterhornene. For Joab hadde holdt med Adonja, selv om han ikke hadde holdt med Absalom.</verse><verse id="29">Det ble meldt kong Salomo at Joab var flyktet til Herrens telt og sto ved alteret. Da sendte Salomo Benaja, Jojadas sønn, av sted og sa: Gå og hogg ham ned!</verse><verse id="30">Da Benaja kom til Herrens telt, sa han til ham: Så sier kongen: Gå bort herfra! Men han sa: Nei, her vil jeg dø. Og Benaja bar bud tilbake til kongen og sa: Så sa Joab, og slik svarte han meg.</verse><verse id="31">Da sa kongen til ham: Gjør som han sier. Hogg ham ned og begrav ham! Så frir du meg og min fars hus fra det uskyldige blod som Joab har utøst.</verse><verse id="32">Herren skal la hans blod komme tilbake på hans hode fordi han hogg ned to menn som var rettferdigere og bedre enn han. Han drepte dem med sverdet, uten at min far David visste om det - Abner, Ners sønn, Israels hærfører, og Amasa, Jeters sønn, Judas hærfører.</verse><verse id="33">Deres blod skal komme tilbake på Joabs hode og på hans etterkommeres hode til evig tid. Men over David og hans etterkommere og hans hus og hans trone, skal Herrens fred bli til evig tid.</verse><verse id="34">Så gikk Benaja, Jojadas sønn, opp og hogg Joab ned og drepte ham. Og han ble begravet ved sitt hus i ørkenen.</verse><verse id="35">Kongen satte Benaja, Jojadas sønn, over hæren i hans sted. Og kongen satte presten Sadok i Abjatars sted.</verse><verse id="36">Så sendte kongen bud etter Sjime’i og sa til ham: Bygg deg et hus i Jerusalem og bo der. Du skal ikke reise derfra, verken til det ene eller det andre sted.</verse><verse id="37">For det skal du vite for visst: Den dagen du går ut og går over bekken Kedron, skal du dø. Ditt blod skal komme over ditt eget hode.</verse><verse id="38">Da sa Sjime’i til kongen: Det er godt det du sier. Som min herre kongen har sagt, så skal din tjener gjøre. Og Sjime’i ble boende i Jerusalem en lang tid.</verse><verse id="39">Men da tre år var gått, hendte det at to av Sjime’is tjenere rømte til kongen i Gat, Akisj, sønn av Ma’aka. Og det ble meldt til Sjime’i: Tjenerne dine er i Gat.</verse><verse id="40">Da gjorde Sjime’i seg ferdig og salte eselet sitt og dro til Akisj i Gat for å lete etter tjenerne sine. Sjime’i dro da dit og hadde tjenerne med seg tilbake fra Gat.</verse><verse id="41">Men Salomo fikk vite at Sjime’i var reist fra Jerusalem til Gat og var kommet tilbake.</verse><verse id="42">Da sendte kongen bud etter Sjime’i og sa til ham: Har jeg ikke sverget ved Herren og høytidelig sagt deg: Det skal du vite for visst at den dagen du går ut og drar til noe annet sted, skal du dø? Og du svarte: Det er godt det du sier, jeg har hørt det.</verse><verse id="43">Hvorfor har du da ikke holdt deg etter den ed som var sverget ved Herren, og det bud jeg ga deg?</verse><verse id="44">Og kongen sa til Sjime’i: Du kjenner selv alt det onde som hjertet ditt vet om at du har gjort mot min far David. Herren lar nå ondskapen din komme tilbake på ditt eget hode.</verse><verse id="45">Men kong Salomo skal være velsignet, og Davids trone skal stå fast for Herrens åsyn til evig tid.</verse><verse id="46">Og kongen ga ordre til Benaja, Jojadas sønn, og han gikk ut og hogg Sjime’i ned så han døde. - Og kongedømmet lå trygt og fast i Salomos hånd.</verse></chapter><chapter id="3"><verse id="1">Salomo ble svigersønn til farao, kongen i Egypt. Han tok faraos datter til ekte og førte henne inn i Davids by, til han ble ferdig med å bygge både sitt eget hus og Herrens hus og muren rundt Jerusalem.</verse><verse id="2">Folket ofret den gang bare på haugene, for til den tid var det ennå ikke bygd noe hus for Herrens navn.</verse><verse id="3">Salomo elsket Herren, så han fulgte sin far Davids forskrifter. Men han ofret på haugene og brente røkelse der.</verse><verse id="4">Kongen dro til Gibeon for å ofre der*, for der var den store offerhaugen. Tusen brennoffer ofret Salomo på alteret der.</verse><verse id="5">I Gibeon åpenbarte Herren seg for Salomo i en drøm om natten. Gud sa: Be om det du vil jeg skal gi deg!</verse><verse id="6">Salomo svarte: Du har vist stor miskunnhet mot din tjener David, min far, fordi han vandret for ditt åsyn i sannhet og rettferdighet og med et oppriktig hjerte overfor deg. Og denne store miskunnhet mot ham har du holdt fast ved, og du ga ham en sønn som skulle sitte på hans trone, slik som det er i dag.</verse><verse id="7">Nå har du da, Herre min Gud, gjort din tjener til konge i min far Davids sted. Men jeg er bare en ungdom, og ofte vet jeg verken ut eller inn.</verse><verse id="8">Og din tjener står her midt iblant ditt folk, det som du har utvalgt - et folk så stort at det ikke kan regnes eller telles, så stort er det.</verse><verse id="9">Så gi da din tjener et lydhørt hjerte til å dømme ditt folk, til å skille mellom godt og ondt! For hvem kunne ellers dømme dette ditt folk som er så tallrikt?</verse><verse id="10">Det var godt i Herrens øyne at Salomo hadde bedt om dette.</verse><verse id="11">Og Gud sa til ham: Fordi du har bedt om denne ting og ikke bedt om et langt liv og ikke om rikdom og heller ikke om død over dine fiender, men har bedt om forstand til å akte på det som rett er,</verse><verse id="12">så vil jeg gjøre det du ber om. Jeg vil gi deg et vist og forstandig hjerte, så det ikke har vært din like før og ikke vil komme din like etter deg.</verse><verse id="13">Og det du ikke har bedt om, vil jeg også gi deg, både rikdom og ære, så det ikke skal være din like blant kongene alle dine dager.</verse><verse id="14">Dersom du vil vandre på mine veier, så du holder mine lover og mine bud, som din far David gjorde, så vil jeg gi deg et langt liv.</verse><verse id="15">Da våknet Salomo, og han skjønte at det var en drøm. Og da han kom til Jerusalem, trådte han fram for Herrens paktsark og ofret brennoffer og bar fram fredsoffer og gjorde et gjestebud for alle mennene sine.</verse><verse id="16">På den tiden kom det to horkvinner og trådte fram for kongen.</verse><verse id="17">Den ene kvinnen sa: Hør på meg, herre! Jeg og denne kvinnen bodde i samme hus, og jeg fødte et barn i huset hos henne.</verse><verse id="18">Den tredje dagen etter at jeg hadde født, fødte også denne kvinnen et barn. Der var vi nå sammen. Det var ingen fremmed hos oss i huset, bare vi to var i huset.</verse><verse id="19">Om natten døde sønnen til denne kvinnen fordi hun hadde ligget på ham.</verse><verse id="20">Da sto hun opp midt på natten og tok sønnen min fra min side, mens din tjenestekvinne sov. Hun la ham ved sin barm, og sin egen sønn som var død, la hun ved min barm.</verse><verse id="21">Da jeg så sto opp om morgenen for å gi sønnen min bryst, fikk jeg se at han var død. Men da jeg senere på morgenen så nøyere på ham, da var det ikke sønnen min, han som jeg hadde født.</verse><verse id="22">Da sa den andre kvinnen: Nei, den gutten som lever, er min sønn, og den som er død, er din! Men den første sa: Nei, den gutten som er død, er din sønn, og den som lever er min! - Slik snakket de mens de sto for kongen.</verse><verse id="23">Da sa kongen: Den ene sier: Den gutten som lever, er min sønn, og den som er død, er din! Og den andre sier: Nei, den gutten som er død, er din sønn, og den som lever, er min!</verse><verse id="24">Så sa kongen: Hent et sverd til meg! Og de kom med et sverd og bar det fram for kongen.</verse><verse id="25">Da sa kongen: Hogg det levende barnet i to stykker og gi den ene halvdelen til den ene kvinnen og den andre halvdelen til den andre!</verse><verse id="26">Den kvinnen som var mor til det levende barnet, sa da til kongen - for hennes hjerte brant for barnet hennes: Hør på meg, herre! Gi henne det levende barnet og drep det for all del ikke! Men den andre sa: Verken jeg eller du skal ha det, bare hogg til!</verse><verse id="27">Da tok kongen til orde og sa: Gi henne det levende barnet og drep det ikke! Hun er barnets mor.</verse><verse id="28">Hele Israel fikk høre om den dommen kongen hadde felt. Og de hadde ærefrykt for kongen, for de så at Guds visdom var i hans hjerte, så han dømte rett.</verse></chapter><chapter id="4"><verse id="1">Kong Salomo var konge over hele Israel.</verse><verse id="2">Og dette var hans fremste menn: Asarja, sønn av Sadok, var prest.</verse><verse id="3">Elihoref og Akia, sønner av Sjisja, var statsskrivere. Josjafat, Akiluds sønn, var historieskriver.</verse><verse id="4">Benaja, Jojadas sønn, var høvding over hæren. Sadok og Abjatar var prester.</verse><verse id="5">Asarja, Natans sønn, var høvding over fogdene. Sabud, Natans sønn, var prest, kongens venn*.</verse><verse id="6">Akisjar var slottshøvding. Adoniram, Abdas sønn, hadde oppsyn med dem som gjorde pliktarbeid.</verse><verse id="7">Salomo hadde satt tolv fogder over hele Israel. De forsynte kongen og hans hus med matvarer, hver sin måned i året skulle de sørge for det.</verse><verse id="8">Dette var navnene deres: Hurs sønn på Efra’im-fjellet.</verse><verse id="9">Dekers sønn i Makas og Sja’albim og Bet-Sjemesj og Elon-Bet-Hanan.</verse><verse id="10">Heseds sønn i Arubbot, han hadde Soko og hele Hefer-bygden.</verse><verse id="11">Abinadabs sønn hadde hele Dors høyland. Han hadde Tafat, Salomos datter, til kone.</verse><verse id="12">Ba’ana, Akiluds sønn, hadde Ta’anak og Megiddo og hele Bet-Sean, som ligger ved siden av Sartan nedenfor Jisre’el, fra Bet-Sean til Abel-Mehola og bortenfor Jokmeam.</verse><verse id="13">Gebers sønn i Ramot i Gilead. Han hadde Ja’irs, Manasses sønns byer i Gilead. Han hadde også Argob-bygden i Basan, seksti store byer med murer og kobberbommer.</verse><verse id="14">Akinadab, Iddos sønn, hadde Mahanajim.</verse><verse id="15">Akima’as i Naftali. Også han hadde tatt en datter av Salomo til kone. Hun hette Basmat.</verse><verse id="16">Ba’ana, sønn av Husai, i Asjer og i Alot.</verse><verse id="17">Josjafat, sønn av Paruah, i Issakar.</verse><verse id="18">Sjime’i, sønn av Ela, i Benjamin.</verse><verse id="19">Geber, sønn av Uri, i Gileads land, det landet som amorittkongen Sihon og Basans konge Og hadde hatt. Han var den eneste fogd i de bygdene.</verse><verse id="20">Juda og Israel var så mange som sanden ved havet. De åt og drakk og var glade.</verse><verse id="21">Salomo rådde over alle kongerikene fra elven* til filistrenes land og like til grensen mot Egypt. De kom med gaver og tjente Salomo så lenge han levde.</verse><verse id="22">Av matvarer gikk det hos Salomo for hver dag med tretti kor fint mel og seksti kor vanlig mel,</verse><verse id="23">ti gjødde okser, tjue drifteokser og hundre stykker småfe, dessuten hjorter og gaseller og dådyr og gjødde fugler.</verse><verse id="24">For han hersket over hele landet vest for elven, fra Tifsah like til Gasa, og over alle kongene vest for elven, og hadde fred på alle kanter.</verse><verse id="25">Juda og Israel bodde trygt, hver mann under sitt vintre og under sitt fikentre, fra Dan til Be’er-Sjeba, så lenge Salomo levde.</verse><verse id="26">Salomo hadde førti tusen stallrom for sine vognhester og tolv tusen hestfolk.</verse><verse id="27">De fogder som er nevnt ovenfor, hadde hver sin måned til å sørge for mat til kong Salomo og alle som gikk til kong Salomos bord. De lot det ikke mangle noe.</verse><verse id="28">Bygg og halm til vognhestene og traverne førte de til det stedet hvor det skulle være, hver etter det som var pålagt ham.</verse><verse id="29">Gud ga Salomo visdom og overmåte stor innsikt, en forstand så mangfoldig som sanden på havets bredd.</verse><verse id="30">Salomo hadde større visdom enn alle Østens barn og alle egypterne.</verse><verse id="31">Han var visere enn alle mennesker - visere enn esrahitten Etan og Mahols sønner Heman og Kalkol og Darda. Hans navn var kjent blant alle folkeslagene rundt omkring.</verse><verse id="32">Han laget tre tusen ordspråk, og hans sanger var ett tusen og fem.</verse><verse id="33">Han talte om trærne, fra sederen på Libanon til isopen som vokser ut på veggen. Han talte om dyrene og om fuglene og om krypet og om fiskene.</verse><verse id="34">Og de kom fra alle folk for å høre Salomos visdom, fra alle jordens konger som hadde hørt om hans visdom.</verse></chapter><chapter id="5"><verse id="1">Da Hiram, kongen i Tyrus, fikk høre at Salomo var blitt salvet til konge i sin fars sted, sendte han noen av tjenerne sine til ham. For Hiram hadde alltid vært en venn av David.</verse><verse id="2">Og Salomo sendte bud til Hiram og sa:</verse><verse id="3">Du vet at min far David ikke kunne bygge et hus for Herrens, sin Guds navn, på grunn av de krigene som han hadde med fiender på alle kanter, til Herren la dem under hans føtter.</verse><verse id="4">Men nå har Herren min Gud gitt meg ro rundt omkring. Det finnes ingen motstandere, og ingen ulykker truer.</verse><verse id="5">Derfor tenker jeg nå på å bygge et hus for Herrens, min Guds navn, slik som Herren sa da han talte slik til min far David: Din sønn, som jeg vil sette på din trone i ditt sted, han skal bygge huset for mitt navn.</verse><verse id="6">Gi nå befaling om at de skal hogge sedertrær for meg på Libanon. Så skal mine tjenere være med dine tjenere. Lønnen til dine tjenere vil jeg gi deg etter som du selv bestemmer, for du vet at det ikke finnes noen blant oss som skjønner seg så godt på å hogge tømmer, som sidonierne.</verse><verse id="7">Da Hiram fikk dette budskapet fra Salomo, ble han meget glad, og han sa: Lovet være Herren i dag, han som har gitt David en vis sønn og satt ham over dette store folket!</verse><verse id="8">Og Hiram sendte bud til Salomo og sa: Jeg har mottatt det budskapet du har sendt meg. Jeg skal på alle måter gjøre som du ønsker med sedertrærne og sypressene.</verse><verse id="9">Mine tjenere skal føre dem fra Libanon ned til havet. Der vil jeg legge stokkene i flåter på havet og føre dem til det stedet du vil gi meg beskjed om. Der vil vi ta dem fra hverandre, og så lar du dem hente. Men så må du gjøre det jeg ønsker, og la meg få matvarer til mitt hus.</verse><verse id="10">Og Hiram lot Salomo få sedertrær og sypresser, så mye som han ønsket.</verse><verse id="11">Og Salomo ga Hiram tjue tusen kor hvete til mat for hans hus og tjue kor olje av knuste oliven. Så mye ga Salomo til Hiram år etter år.</verse><verse id="12">Herren ga Salomo visdom, slik som han hadde lovt ham. Og det var fred mellom Hiram og Salomo, og de gjorde en pakt med hverandre.</verse><verse id="13">Kong Salomo tok ut pliktarbeidere av hele Israel, og pliktarbeiderne var tretti tusen mann.</verse><verse id="14">Han sendte dem i skift til Libanon, ti tusen hver måned. En måned var de på Libanon og to måneder hjemme. Adoniram hadde oppsyn med pliktarbeiderne.</verse><verse id="15">Salomo hadde sytti tusen bærere og åtti tusen steinhoggere på fjellene,</verse><verse id="16">og dessuten arbeidsformennene, som var tre tusen tre hundre i tallet. De hadde tilsyn med de folkene som utførte arbeidet.</verse><verse id="17">Og kongen befalte at de skulle bryte store, kostbare steiner, så grunnvollen til huset kunne legges med hoggen stein.</verse><verse id="18">Og Salomos bygningsmenn og Hirams bygningsmenn og mennene fra Gebal hogg dem til og gjorde i stand både stokkene og steinene som huset skulle bygges av.</verse></chapter><chapter id="6"><verse id="1">I det fire hundre og åttiende år etter Israels barns utgang av landet Egypt, i måneden siv, det er den andre måneden, i det fjerde året etter at Salomo var blitt konge over Israel, da begynte han å bygge huset for Herren.</verse><verse id="2">Huset som kong Salomo bygde for Herren, var seksti alen langt og tjue alen bredt og tretti alen høyt.</verse><verse id="3">Forhallen foran Det hellige var tjue alen lang, svarende til bredden av huset, og ti alen bred, målt ut fra huset.</verse><verse id="4">På huset laget han vinduer med fast gitterverk.</verse><verse id="5">Rundt husets vegg bygde han et tilbygg rundt omkring - langsmed veggene på huset, både Det hellige og det innerste rommet. Og han gjorde sidekammer rundt omkring.</verse><verse id="6">Den nederste etasjen var fem alen bred, den mellomste seks alen bred og den tredje sju alen bred. For han hadde gjort avsatser på huset rundt omkring på utsiden, så ikke bjelkene skulle gå inn i veggene på huset.</verse><verse id="7">Da huset ble reist, ble det bygd av hele steiner fra steinbruddet. En hørte verken hammer eller øks eller noe slags jernredskap i huset da det ble bygd.</verse><verse id="8">Døren til den nederste etasjen var på sørsiden av huset. En svingtrapp førte opp i den mellomste etasjen, og fra den mellomste opp i den tredje.</verse><verse id="9">Slik bygde han huset. Og da han hadde gjort det ferdig, tekte han det med bjelker og med sederplanker i rader.</verse><verse id="10">Tilbygget som han hadde bygget rundt om hele huset, var fem alen høyt for hver etasje og var festet til huset med sederbjelker.</verse><verse id="11">Da kom Herrens ord til Salomo, og det lød slik:</verse><verse id="12">Nå bygger du dette huset! Hvis du da vandrer etter mine forskrifter og holder mine lover og tar vare på alle mine bud, så du følger dem, da vil jeg oppfylle på deg det ordet jeg talte til din far David.</verse><verse id="13">Jeg vil bo midt iblant Israels barn, og jeg vil ikke forlate mitt folk Israel.</verse><verse id="14">Så bygde da Salomo huset og gjorde det ferdig.</verse><verse id="15">Han kledde husets vegger innvendig med sederbord. Fra gulvet og helt opp til loftsbjelkene kledde han huset innvendig med tre, og gulvet kledde han med sypressbord.</verse><verse id="16">Tjue alen fra baksiden av huset satte han opp en vegg av sederbord fra gulvet og opp til loftsbjelkene. Han innredet et rom innenfor veggen. Det var Det aller helligste.</verse><verse id="17">Og huset - Det hellige foran det innerste rommet - var førti alen langt.</verse><verse id="18">Innvendig var huset prydet med utskjæringer i sedertre - gresskar og utsprungne blomster. Alt sammen var sedertre, det var ingen stein å se.</verse><verse id="19">Innerst i huset innredet han et rom til å sette Herrens paktsark.</verse><verse id="20">Foran det innerste rommet, som var tjue alen langt og tjue alen bredt og tjue alen høyt, og som han kledde med fint gull, satte han et alter og kledde det med sedertre.</verse><verse id="21">Og Salomo kledde huset innvendig med fint gull og hengte gullkjeder bortetter veggen foran det innerste rommet, og kledde den med gull.</verse><verse id="22">Hele huset kledde han med gull fra ende til annen, og hele alteret som hørte til det innerste rommet, kledde han med gull.</verse><verse id="23">I den innerste helligdommen laget han to kjeruber av oljetre. De var ti alen høye.</verse><verse id="24">Kjerubens ene vinge var fem alen og kjerubens andre vinge fem alen. - Det var ti alen fra vingespiss til vingespiss.</verse><verse id="25">Den andre kjeruben var også ti alen. Begge kjerubene hadde samme mål og samme skikkelse.</verse><verse id="26">Den ene kjeruben var ti alen høy, likeså den andre kjeruben.</verse><verse id="27">Og han satte kjerubene i det innerste rommet i huset. De strakte kjerubenes vinger ut, så den ene kjerubens vinge rørte ved den ene veggen, og den andre kjerubens vinge rørte ved den andre veggen, mens deres vinger rørte ved hverandre midt i huset.</verse><verse id="28">Han kledde kjerubene med gull.</verse><verse id="29">Alle veggene i huset prydet han med utskårne bilder av kjeruber og palmer og utsprungne blomster både i det indre og i det ytre rommet.</verse><verse id="30">Og gulvet i huset kledde han med gull, både i det indre og i det ytre rommet.</verse><verse id="31">Foran inngangen til det innerste rommet laget han en fløydør av oljetre. Den øvre dørkarmen med dørstolpene utgjorde en femtedel av veggen.</verse><verse id="32">Og de to dørene av oljetre prydet han med utskårne bilder av kjeruber og palmer og utsprungne blomster, og han kledde dem med gull. Han bredte gullet ut over kjerubene og palmene.</verse><verse id="33">Likeså laget han dørstolper av oljetre for inngangen til Det hellige, på fjerdedelen av veggen,</verse><verse id="34">og to dørfløyer av sypresstre. Begge dørfløyene var i to deler, som kunne svinges hver for seg.</verse><verse id="35">Og han prydet dem med utskjæringer: kjeruber og palmer og utsprungne blomster, og han kledde dem med gull som ble lagt jevnt utover utskjæringene.</verse><verse id="36">Han bygde den indre forgården av tre lag tilhogd stein og ett lag sederbjelker.</verse><verse id="37">I det fjerde året ble grunnvollen lagt til Herrens hus, i måneden siv,</verse><verse id="38">og i det ellevte året i måneden bul, det er den åttende måneden, var huset ferdig i alle sine deler. Det var i ett og alt som det skulle være. Da hadde han bygd på det i sju år.</verse></chapter><chapter id="7"><verse id="1">På sitt eget hus bygde Salomo i tretten år før han ble ferdig med hele huset.</verse><verse id="2">Han bygde Libanon-skoghuset, hundre alen langt og femti alen bredt og tretti alen høyt, på fire rader søyler av sedertre og med bjelker av sedertre over søylene.</verse><verse id="3">Det var tekt med sedertre over de sidekamrene som hvilte på søylene, og som var førtifem i tallet, femten i hver rad.</verse><verse id="4">Vinduene sto i tre rader, og vindu mot vindu i tre høyder.</verse><verse id="5">Alle dørene og dørstolpene var firkantet, av bjelker, og vendte like mot vindusrekken i alle tre høyder.</verse><verse id="6">Så laget han søylehallen, femti alen lang og tretti alen bred. Foran den var det en forhall med søyler, og foran den igjen var det en trappeoppgang.</verse><verse id="7">Så laget han tronhallen hvor han satt og dømte, domshallen. Den var kledd med sedertre fra den ene enden av gulvet til den andre.</verse><verse id="8">Hans eget hus, det som han bodde i, og som lå i den andre gården innenfor forhallen, var bygd på samme måten. Også for faraos datter, som han hadde tatt til ekte, bygde Salomo et hus som var likt denne forhallen.</verse><verse id="9">Alt dette var av kostbare steiner, hogd etter mål og skåret med sag både på innsiden og utsiden, like fra grunnen og opp til murkanten, og så på utsiden til den store borggården.</verse><verse id="10">Grunnmuren var lagt med kostbare og store steiner, steiner på ti alen og steiner på åtte alen.</verse><verse id="11">Over dem var det kostbare steiner, hogd etter mål, og sedertre.</verse><verse id="12">Rundt omkring den store borggården var det tre lag tilhogd stein og ett lag sederbjelker, slik det var rundt den indre forgården til Herrens hus og rundt forhallen til slottet.</verse><verse id="13">Kong Salomo sendte bud etter Hiram fra Tyrus.</verse><verse id="14">Han var sønn av en enke av Naftalis stamme, og hans far var en mann fra Tyrus, en kobbersmed. Han var fylt med visdom og forstand og kunnskap, så han kunne gjøre alle slags arbeid i kobber. Han kom da til kong Salomo og gjorde alt det arbeidet han ville ha utført.</verse><verse id="15">Han laget de to kobbersøylene. Den ene søylen var atten alen høy, og en tråd på tolv alen nådde omkring den andre søylen.</verse><verse id="16">Han laget to søylehoder av støpt kobber til å sette på toppen av søylene. Hvert søylehode var fem alen høyt.</verse><verse id="17">På søylehodene som var på toppen av søylene, var det nettverk, flettet arbeid, snorer laget som kjeder - sju på hvert søylehode.</verse><verse id="18">Og han laget to rader med granatepler rundt omkring ved det ene flettverket som skulle dekke søylehodene på toppen av søylene. Slik gjorde han også med det andre søylehodet.</verse><verse id="19">Og søylehodene på toppen av søylene var laget som liljer, likesom i forhallen, og målte fire alen.</verse><verse id="20">På begge søylene var det søylehoder ovenfor den utbuktningen som var nærmest ved flettverket. Og granatepler, to hundre i tallet, hang i rader rundt omkring på det andre søylehodet.</verse><verse id="21">Så reiste han søylene ved forhallen til templet. Søylen som han satte på den høyre siden, kalte han Jakin*, og den som han satte på den venstre siden, kalte han Boas**.</verse><verse id="22">På toppen av søylene var det utsmykning formet som liljer. Så var arbeidet med søylene ferdig.</verse><verse id="23">Så laget han det støpte havet*. Det var ti alen fra den ene randen til den andre og var helt rundt. Det nådde fem alen i høyde, og en snor på tretti alen nådde rundt det.</verse><verse id="24">Nedenfor randen var det gresskar rundt omkring havet, ti på hver alen. Det var to rader med gresskar, og de var støpt i ett med havet.</verse><verse id="25">Havet sto på tolv okser. Tre vendte mot nord, tre vendte mot vest, tre vendte mot sør, og tre vendte mot øst. Havet hvilte på dem, og de hadde bakkroppen vendt innover.</verse><verse id="26">Kummen var en håndsbredd tykk. Kanten var som randen på et beger, lik en liljeblomst. Den rommet to tusen bat.</verse><verse id="27">Så laget han ti fotstykker av kobber. Hvert fotstykke var fire alen langt, fire alen bredt og tre alen høyt.</verse><verse id="28">Fotstykkene var laget slik: Det var lister på dem - lister mellom kantlistene.</verse><verse id="29">Og på listene mellom kantlistene var det løver, okser og kjeruber, og likeså over kantlistene. Over og under løvene og oksene var det kranser av hamret arbeid.</verse><verse id="30">Hvert fotstykke hadde fire hjul av kobber og aksler av kobber, og de fire føttene hadde bærearmer. De var faststøpt under karet. På hver av dem var det kranser.</verse><verse id="31">Åpningen på karet var innenfor kransen og nådde en alen opp over den. Åpningen var rund, og hadde et underlag på halvannen alen. Også på åpningen var det utskjæringer, men tverrlistene var firkantete, ikke runde.</verse><verse id="32">De fire hjulene var under tverrlistene, og hjulakslene var på fotstykket. Hvert hjul var halvannen alen høyt.</verse><verse id="33">Hjulene var laget som vognhjul, akslene og ringene og ekene og navene på dem var alt sammen støpt.</verse><verse id="34">Det var fire bærearmer på de fire hjørnene av hvert fotstykke. Bærearmene var i ett med fotstykket.</verse><verse id="35">Øverst på fotstykket var det en halv alens forhøyning, helt rund. Håndtakene og listene var øverst på fotstykket og var støpt i ett med det.</verse><verse id="36">På flatsiden av håndtakene og på listene skar han ut kjeruber, løver og palmer, etter som det var rom til på hver av dem, og løvverk rundt omkring.</verse><verse id="37">Slik laget han de ti fotstykkene. De var alle støpt på samme vis og hadde samme mål og samme form.</verse><verse id="38">Så laget han ti kobberkar. Hvert kar rommet førti bat og var fire alen i tverrmål. Det var ett kar på hvert av de ti fotstykkene.</verse><verse id="39">Og han satte fem av fotstykkene på høyre side av huset og fem på venstre side. Havet satte han på høyre side av huset, mot sørøst.</verse><verse id="40">Hiram laget askebøttene og ildskuffene og skålene til å stenke blod med. Så var Hiram ferdig med alt det arbeidet han gjorde for kong Salomo til Herrens hus. Til sammen var det:</verse><verse id="41">De to søylene og de to skålene på søylehodene på toppen av søylene, de to flettverkene til å dekke de to skålene på søylehodene på toppen av søylene,</verse><verse id="42">de fire hundre granateplene til de to flettverkene - to rader granatepler til hvert flettverk - til å dekke de to skålene på søylehodene som var over søylene,</verse><verse id="43">og de ti fotstykkene og de ti karene på fotstykkene,</verse><verse id="44">og havet og de tolv oksene under havet,</verse><verse id="45">og askebøttene og ildskuffene og skålene til å stenke blod med. Alt dette som Hiram laget for kong Salomo til Herrens hus, var av blankt kobber.</verse><verse id="46">Det var på Jordan-sletten kongen lot dem støpe, i leirjorden mellom Sukkot og Sartan.</verse><verse id="47">Salomo lot være å veie alle disse tingene fordi mengden var så stor, kobberets vekt ble ikke undersøkt.</verse><verse id="48">Salomo laget også alle de andre tingene som skulle være i Herrens hus: gullalteret og gullbordet som skuebrødene skulle ligge på,</verse><verse id="49">og lysestakene, fem på høyre og fem på venstre side - foran det innerste rommet - av fint gull, og blomstene på dem og lampene og lysesaksene av gull,</verse><verse id="50">og fatene og knivene og skålene til å stenke blod med, og røkelsesskålene og fyrfatene av fint gull, og hengslene til dørene i det innerste rommet i huset, Det aller helligste, og dørene til det forreste rommet i huset, Det hellige - alt var av gull.</verse><verse id="51">Da det nå var fullført, alt det arbeidet som Salomo lot utføre for Herrens hus, lot han bære inn der de ting som hans far David hadde helliget til Herren: sølvet og gullet og karene. Han la det ned i skattkamrene i Herrens hus.</verse></chapter><chapter id="8"><verse id="1">Da kalte kong Salomo Israels eldste og alle stammehøvdingene, overhodene for Israels barns familier sammen til seg i Jerusalem, for å føre Herrens paktsark opp fra Davids by, det er Sion.</verse><verse id="2">Alle Israels menn samlet seg hos kong Salomo på festen i måneden etanim, det er den sjuende måneden.</verse><verse id="3">Da nå alle Israels eldste var kommet, løftet prestene opp arken.</verse><verse id="4">Og de bar opp Herrens ark og sammenkomstens telt og alle de hellige kar som var i teltet. Det var prestene og levittene som bar dem opp.</verse><verse id="5">Kong Salomo sto foran arken og med ham hele Israels menighet, som hadde samlet seg hos ham. De ofret småfe og storfe i slik mengde at de ikke kunne telles eller regnes.</verse><verse id="6">Prestene bar Herrens paktsark inn på dens plass i husets innerste rom, i Det aller helligste, under kjerubenes vinger.</verse><verse id="7">For kjerubene bredte vingene ut over det stedet hvor arken sto, så at kjerubene ovenfra dekket både over arken og bærestengene.</verse><verse id="8">Stengene var så lange at endene på dem kunne bli sett fra Det hellige foran det innerste rommet, men ikke utenfor. Og der har de vært til denne dag.</verse><verse id="9">Det var ikke noe i arken uten de to steintavlene som Moses hadde lagt ned der ved Horeb, den gang Herren gjorde pakt med Israels barn da de dro ut av landet Egypt.</verse><verse id="10">Så skjedde det da prestene gikk ut av helligdommen, da fylte skyen Herrens hus.</verse><verse id="11">Prestene kunne ikke bli stående og gjøre tjeneste på grunn av skyen, for Herrens herlighet fylte Herrens hus.</verse><verse id="12">Da sa Salomo: Herren har sagt at han vil bo i det dunkle.</verse><verse id="13">Nå har jeg bygd et hus til bolig for deg, et sted hvor du kan bo til evig tid.</verse><verse id="14">Så vendte kongen seg om og velsignet hele Israels menighet, mens hele Israels menighet sto.</verse><verse id="15">Han sa: Lovet være Herren, Israels Gud, som med sin munn talte med David, min far, og med sin hånd har oppfylt det han lovte da han sa:</verse><verse id="16">Fra den dagen jeg førte mitt folk Israel ut av Egypt, har jeg ikke utvalgt noen by blant alle Israels stammer, hvor det skulle bygges et hus til bolig for mitt navn. Men jeg utvalgte David til å råde over mitt folk Israel.</verse><verse id="17">Og David, min far, hadde i sinne å bygge et hus for Herrens, Israels Guds navn.</verse><verse id="18">Men Herren sa til David, min far: Du gjorde vel i at du har hatt i sinne å bygge et hus for mitt navn.</verse><verse id="19">Men du skal ikke bygge huset. Din sønn, han som du skal bli far til, han skal bygge huset for mitt navn.</verse><verse id="20">Herren har nå oppfylt det ordet han hadde talt. Jeg er trådt i min far Davids sted og har tatt sete på Israels trone, slik som Herren hadde sagt. Og jeg har bygd huset for Herrens, Israels Guds navn.</verse><verse id="21">Der har jeg gjort i stand et rom for arken. I den er Herrens pakt, den pakt som han sluttet med våre fedre da han førte dem ut av landet Egypt.</verse><verse id="22">Så trådte Salomo fram foran Herrens alter midt for hele Israels menighet og bredte hendene ut mot himmelen,</verse><verse id="23">og han sa: Herre, Israels Gud! Det er ikke noen Gud som du, verken i himmelen der oppe eller på jorden her nede. Du er den som holder din pakt og bevarer din miskunn mot dine tjenere, når de vandrer for ditt åsyn av hele sitt hjerte,</verse><verse id="24">du som har holdt det du lovte din tjener David, min far. Du lovte det med din munn, og du har oppfylt det med din hånd, som det viser seg i dag.</verse><verse id="25">Herre, Israels Gud! Så hold nå også det du lovte din tjener David, min far, da du sa: Det skal aldri mangle en mann av din ætt til å sitte på Israels trone for mitt åsyn, så sant dine barn akter på sin vei og vandrer for mitt åsyn, som du har vandret for mitt åsyn.</verse><verse id="26">Så la nå, Israels Gud, de ordene bli sannhet som du har talt til din tjener David, min far.</verse><verse id="27">Men bor da Gud virkelig på jorden? Se, himlene og himlenes himler rommer deg ikke! Hvor meget mindre da dette huset som jeg har bygd.</verse><verse id="28">Men du vil likevel vende deg til din tjeners bønn og til hans ydmyke begjæring, Herre min Gud, og høre det rop og den bønn som din tjener bærer fram for ditt åsyn i dag.</verse><verse id="29">La dine øyne være åpne over dette huset natt og dag - det stedet som du har talt om og sagt: Mitt navn skal bo der. Hør den bønn som din tjener ber, vendt mot dette stedet.</verse><verse id="30">Du vil høre på din tjeners og ditt folk Israels ydmyke begjæring, som de bærer fram vendt mot dette stedet. Ja, du vil høre den på det sted hvor du bor, i himmelen. Du vil høre og tilgi.</verse><verse id="31">Når noen synder mot sin neste, og de krever at han skal avlegge ed, og han så kommer inn og sverger foran ditt alter i dette huset,</verse><verse id="32">så vil du høre i himmelen og gripe inn og hjelpe dine tjenere til deres rett. Du vil dømme den skyldige skyldig og la hans gjerninger komme over hans eget hode, og du vil dømme den rettferdige rettferdig, og la ham få igjen for sin rettferdighet.</verse><verse id="33">Når ditt folk Israel blir slått av fienden fordi de synder mot deg, men de så vender om til deg og bekjenner ditt navn og ber og bønnfaller deg om nåde i dette huset,</verse><verse id="34">da vil du høre det i himmelen og tilgi ditt folk Israels synd og føre dem tilbake til det landet du har gitt deres fedre.</verse><verse id="35">Når himmelen lukkes så det ikke kommer regn, fordi de har syndet mot deg, og de så ber, vendt mot dette stedet, og bekjenner ditt navn og vender om fra sin synd fordi du har ydmyket dem,</verse><verse id="36">da vil du høre det i himmelen og tilgi dine tjeneres og ditt folk Israels synd. Du vil lære dem den gode veien de skal vandre, og du vil la det regne over ditt land, det landet du har gitt ditt folk til arv.</verse><verse id="37">Når det blir hungersnød i landet, når det kommer pest, når det kommer sot og rust* på kornet, gresshopper og gnagere, når fienden trenger inn i landet og beleirer byene, når det kommer noen plage eller noen sykdom, -</verse><verse id="38">hver gang det da kommer en bønn eller ydmyk begjæring fra noe menneske eller fra hele ditt folk Israel, fordi de hver for seg kjenner sitt hjertes nød, og de så brer ut sine hender mot dette huset,</verse><verse id="39">så vil du høre det i himmelen, der hvor du bor. Du vil tilgi og gripe inn og gi hver mann etter hans ferd, fordi du kjenner hans hjerte. For bare du kjenner alle menneskebarns hjerter.</verse><verse id="40">Og så skal de frykte deg alle de dager de lever i det landet du har gitt våre fedre.</verse><verse id="41">Kan hende det også kommer en fremmed, en som ikke er av ditt folk Israel, men kommer fra et fjernt land for ditt navns skyld -</verse><verse id="42">for de vil få høre om ditt store navn og om din sterke hånd og om din utrakte arm - når han så kommer og ber, vendt mot dette huset,</verse><verse id="43">så vil du høre det i himmelen, der hvor du bor, og gjøre alt som den fremmede roper til deg om, så alle jordens folk må lære å kjenne ditt navn og frykte deg likesom ditt folk Israel, og forstå at det er ditt navn som nevnes over dette huset som jeg har bygd.</verse><verse id="44">Når ditt folk drar ut i krig mot sin fiende på den vei du sender dem, og de så ber til Herren, vendt mot den byen du har utvalgt, og det huset jeg har bygd for ditt navn,</verse><verse id="45">så vil du i himmelen høre deres bønn og ydmyke begjæring og hjelpe dem til deres rett.</verse><verse id="46">Når de synder mot deg - for det finnes ikke noe menneske som ikke synder - og du blir vred på dem og gir dem i fiendens hånd, så de tar dem til fange og fører dem bort til fiendens land, fjernt eller nær,</verse><verse id="47">men de så tar seg dette til hjertet i det landet hvor de holdes fanget, slik at de omvender seg og bønnfaller deg om nåde der i fiendelandet hvor de blir holdt fanget, og sier: Vi har syndet og båret oss ille at, vi har vært ugudelige,</verse><verse id="48">ja, hvis de så omvender seg til deg av hele sitt hjerte og hele sin sjel der i sine fienders land, hos dem som har ført dem bort i fangenskap, og de ber til deg, vendt mot sitt land, som du har gitt deres fedre, og mot den byen du har utvalgt, og det huset jeg har bygd for ditt navn -</verse><verse id="49">så vil du høre deres bønn og ydmyke begjæring i himmelen, der du bor, og hjelpe dem til deres rett.</verse><verse id="50">Du vil tilgi ditt folk det de har syndet mot deg, og alle de misgjerninger de har gjort mot deg. Og du vil la dem finne barmhjertighet hos dem som holder dem fanget, så de forbarmer seg over dem.</verse><verse id="51">De er jo ditt folk og din arv, som du førte ut av Egypt, midt ut av jernovnen.</verse><verse id="52">La da dine øyne være opplatt for din tjeners ydmyke begjæring og for ditt folk Israels ydmyke begjæring, så du hører på dem, så ofte de roper til deg.</verse><verse id="53">For du har skilt dem ut fra alle jordens folk, så de skal være din eiendom, slik du sa gjennom din tjener Moses da du førte våre fedre ut av Egypt, Herre Herre!</verse><verse id="54">Da Salomo hadde båret fram hele denne ydmyke bønnen for Herren, sto han opp fra Herrens alter, hvor han hadde ligget på sine knær med hendene utbredt mot himmelen.</verse><verse id="55">Så trådte han fram og velsignet hele Israels menighet med høy røst og sa:</verse><verse id="56">Lovet være Herren, som har gitt sitt folk Israel ro, slik som han lovte! Ikke ett ord er blitt til intet av alle de gode ordene han talte ved sin tjener Moses.</verse><verse id="57">Måtte Herren vår Gud være med oss som han har vært med våre fedre! Måtte han ikke forlate oss og ikke forkaste oss,</verse><verse id="58">men bøye vårt hjerte til seg, så vi vandrer på alle hans veier og holder hans bud og forskrifter og lover, som han ga våre fedre.</verse><verse id="59">Og måtte denne min bønn som jeg i ydmykhet har båret fram for Herrens åsyn, være nær Herren vår Gud dag og natt, så han hjelper sin tjener og sitt folk Israel til deres rett, slik det trengs hver dag.</verse><verse id="60">Da skal alle folk på jorden kjenne at Herren er Gud, han og ingen annen.</verse><verse id="61">Hold dere så til Herren vår Gud med et helt hjerte, så dere vandrer etter hans lover og holder hans bud, som dere gjør i dag.</verse><verse id="62">Og kongen og hele Israel med ham ofret slaktoffer for Herrens åsyn.</verse><verse id="63">Tjueto tusen stykker storfe og hundre og tjue tusen stykker småfe var det fredsoffer som Salomo bar fram for Herren. Slik var det kongen og alle Israels barn innviet Herrens hus.</verse><verse id="64">Samme dag helliget kongen den midterste del av forgården som var foran Herrens hus. For der bar han fram brennofferet og matofferet og fettstykkene av fredsofrene, fordi kobberalteret som sto for Herrens åsyn, var for lite til å romme brennofferet og matofferet og fettstykkene av fredsofrene.</verse><verse id="65">Slik feiret Salomo den gang festen, og hele Israel med ham. En stor mengde folk var kommet sammen like fra Hamat-veien og til Egypterbekken. I sju dager og sju dager til - til sammen fjorten dager - feiret de festen for Herrens, vår Guds åsyn.</verse><verse id="66">Den åttende dagen lot han folket fare. De tok farvel med kongen og dro hjem, glade og vel til mote over alt det gode Herren hadde gjort mot sin tjener David og mot sitt folk Israel.</verse></chapter><chapter id="9"><verse id="1">Da Salomo hadde fullført arbeidet med å bygge Herrens hus og kongens hus og alt det han ønsket å gjøre,</verse><verse id="2">da åpenbarte Herren seg andre gangen for Salomo, slik han hadde åpenbart seg for ham i Gibeon.</verse><verse id="3">Og Herren sa til ham: Jeg har hørt din bønn og ydmyke begjæring som du bar fram for mitt åsyn. Jeg har helliget dette huset som du har bygd, så jeg lar mitt navn bo der til evig tid, og mine øyne og mitt hjerte skal være der alle dager.</verse><verse id="4">Hvis du nå vandrer for mitt åsyn, som din far David gjorde, med et helt hjerte og i oppriktighet, så du gjør alt det jeg har befalt deg, og holder mine bud og mine lover,</verse><verse id="5">så vil jeg trygge din kongetrone i Israel til evig tid, slik som jeg lovte din far David da jeg sa: Det skal aldri mangle en mann av din ætt på Israels trone.</verse><verse id="6">Men hvis dere og deres barn vender dere bort fra meg og ikke holder de bud og lover som jeg har gitt dere, men går bort for å dyrke andre guder og tilbe dem,</verse><verse id="7">da vil jeg utrydde Israel av det landet jeg har gitt dem. Det huset jeg har helliget for mitt navn, vil jeg kaste bort fra mitt åsyn. Og Israel skal bli til et ordspråk og til en spott blant alle folk.</verse><verse id="8">Selv om dette huset er aldri så høyt, så skal likevel alle som går forbi det, bli forferdet og spotte. Og når noen da spør: Hvorfor har Herren gjort slik mot dette landet og mot dette huset? -</verse><verse id="9">da skal de svare: Fordi de forlot Herren sin Gud, som førte deres fedre ut av landet Egypt, og holdt seg til andre guder og tilba dem og dyrket dem, derfor har Herren ført all denne ulykken over dem.</verse><verse id="10">Da nå de tjue årene var gått som Salomo hadde brukt til å bygge de to husene, Herrens hus og kongens hus,</verse><verse id="11">ga kong Salomo tjue byer i Galilea til Hiram, kongen i Tyrus, som hadde hjulpet ham med sedertre og sypresstre og gull, så mye han ønsket.</verse><verse id="12">Men da Hiram kom fra Tyrus for å se på de byene Salomo hadde gitt ham, syntes han ikke om dem.</verse><verse id="13">Han sa: Hva er dette for byer du har gitt meg, bror? Og han kalte dem Kabuls* land, og det heter de den dag i dag.</verse><verse id="14">Men Hiram hadde sendt kongen hundre og tjue talenter gull.</verse><verse id="15">Dette er grunnen til at kong Salomo tok ut pliktarbeidere til å bygge Herrens hus og sitt eget hus og Millo og Jerusalems murer og Hasor og Megiddo og Geser:</verse><verse id="16">Farao, kongen i Egypt, hadde dratt opp og inntatt Geser og satt ild på byen og drept kana’aneerne som bodde der. Så hadde han gitt byen i medgift til sin datter, Salomos kone.</verse><verse id="17">Men Salomo bygde Geser opp igjen. Likeså bygde han opp nedre Bet-Horon</verse><verse id="18">og Ba’alat og Tadmor i ørkenen der i landet,</verse><verse id="19">og alle de forrådsbyene han hadde, byene for stridsvognene og byene for hestfolket og alt det andre han hadde lyst til å bygge, både i Jerusalem og på Libanon og i hele det landet han rådde over.</verse><verse id="20">Alle som var blitt tilbake av amorittene, hetittene, ferisittene, hevittene og jebusittene, folk som ikke var av Israels ætt -</verse><verse id="21">alle de etterkommere av disse folk som var blitt igjen i landet fordi Israels barn ikke hadde maktet å slå dem med bann, dem tok Salomo til arbeidspliktige treller, og det har de vært til denne dag.</verse><verse id="22">Men Salomo tok ikke noen av Israels barn til å være trell. De var hans krigsmenn og hoffmenn og høvdinger og våpensveiner og høvedsmenn for hans stridsvogner og hestfolk.</verse><verse id="23">Salomos arbeidsformenn var fem hundre og femti i tallet. De hadde tilsyn med de folkene som utførte arbeidet.</verse><verse id="24">Så snart faraos datter hadde flyttet opp fra Davids by til det huset som han hadde bygd for henne, gikk han i gang med å bygge Millo.</verse><verse id="25">Tre ganger om året ofret Salomo brennoffer og fredsoffer på det alteret han hadde bygd for Herren, og han brente røkelse ved det alteret som sto for Herrens åsyn. Og så bygde han huset ferdig.</verse><verse id="26">Kong Salomo bygde også skip i Esjon-Geber, som ligger ved Eilat på bredden av Rødehavet* i Edoms land.</verse><verse id="27">Og Hiram sendte sine folk, sjøvant mannskap, på skipene sammen med Salomos folk.</verse><verse id="28">De kom til Ofir og hentet gull, fire hundre og tjue talenter, og førte det hjem til kong Salomo.</verse></chapter><chapter id="10"><verse id="1">Da dronningen av Saba* hørte gjetordet om Salomo, som skyldtes Herrens navn, kom hun for å sette ham på prøve med gåter.</verse><verse id="2">Hun kom til Jerusalem med et stort følge, med kameler som bar krydderier og en stor mengde gull og edelsteiner. Da hun var kommet til Salomo, talte hun med ham om alt som lå henne på hjertet.</verse><verse id="3">Men Salomo svarte på alle gåtene hennes. Det var ikke ett ord av det hun sa, som var skjult for kongen, så han ikke kunne svare på det.</verse><verse id="4">Da dronningen av Saba så all Salomos visdom og så det huset han hadde bygd,</verse><verse id="5">og rettene på hans bord, og hvordan hoffmennene satt ved bordet, og bordsveinene som sto omkring, hvordan de var kledd, og hans munnskjenker, og trappen som han gikk opp på til Herrens hus, ble hun rent ute av seg selv av forundring.</verse><verse id="6">Og hun sa til kongen: Så var det da sant det jeg hørte hjemme i mitt land om deg og din visdom!</verse><verse id="7">Jeg trodde ikke det de fortalte, før jeg kom og fikk se det med egne øyne. Men nå ser jeg at de ikke har fortalt meg halvparten! I visdom og lykke er du enda større enn det gjetordet jeg har hørt.</verse><verse id="8">Lykkelige er dine menn, og lykkelige er disse tjenerne dine som alltid står for ditt åsyn og hører din visdom!</verse><verse id="9">Lovet være Herren din Gud, som hadde velbehag i deg, så han satte deg på Israels trone! Fordi Herren elsker Israel til evig tid, satte han deg til konge for å håndheve rett og rettferdighet.</verse><verse id="10">Så ga hun kongen hundre og tjue talenter gull og krydderier i stor mengde og edelsteiner. Aldri er det siden kommet en slik mengde krydderier til landet som det dronningen av Saba ga kong Salomo.</verse><verse id="11">Men også Hirams skip som hentet gull fra Ofir, hadde ført sandeltre i stor mengde og edelsteiner med derfra.</verse><verse id="12">Av sandeltreet lot kongen lage rekkverk til Herrens hus og til kongens hus og sitarer og harper for sangerne. Aldri er det siden kommet eller blitt sett så mye sandeltre i landet.</verse><verse id="13">Og kong Salomo ga dronningen av Saba alt det hun hadde lyst til og ba om, i tillegg til de gaver som det sømmet seg for så mektig en konge som Salomo å gi henne. Så tok hun av sted og dro hjem til sitt land med tjenerne sine.</verse><verse id="14">Vekten av det gullet som i ett år kom inn til Salomo, var seks hundre og sekstiseks talenter,</verse><verse id="15">i tillegg til det som kom inn fra kjøpmennene og fra reisende handelsmenn og fra alle kongene i Arabia og fra stattholderne i landet.</verse><verse id="16">Kong Salomo laget to hundre store skjold av hamret gull, det gikk med seks hundre sekel gull til hvert skjold;</verse><verse id="17">og tre hundre små skjold av hamret gull, til hvert av disse skjoldene gikk det med tre miner gull; og kongen satte dem i Libanon-skoghuset.</verse><verse id="18">Kongen laget også en stor elfenbenstrone og kledde den med rent gull.</verse><verse id="19">Tronen hadde seks trinn, og på baksiden var det en rund topp. På begge sider av setet var det armlener, og ved siden av dem sto det to løver.</verse><verse id="20">Tolv løver sto det der, en på hver side av de seks trinnene. Noe slikt har aldri vært laget i noe annet kongerike.</verse><verse id="21">Alle kong Salomos drikkekar var av gull, og alle karene i Libanon-skoghuset var av fint gull. Ingenting var av sølv, sølvet ble ikke regnet for noe i Salomos dager.</verse><verse id="22">For kongen hadde Tarsis-skip på havet sammen med Hirams skip. En gang hvert tredje år kom Tarsis-skipene hjem, lastet med gull og sølv, elfenben og aper og påfugler.</verse><verse id="23">Kong Salomo ble større enn alle jordens konger i rikdom og visdom.</verse><verse id="24">Fra alle jordens kanter kom folk for å se kong Salomo og høre hans visdom, som Gud hadde lagt i hans hjerte.</verse><verse id="25">Alle hadde gaver med: sølvkar og gullkar og klær og våpen og krydderier, hester og muldyr. Slik gjorde de år etter år.</verse><verse id="26">Salomo la seg til mange stridsvogner og hestfolk. Han hadde fjorten hundre stridsvogner og tolv tusen hestfolk. Noen av dem la han i vognbyene og noen hos seg selv i Jerusalem.</verse><verse id="27">Kongen gjorde sølvet i Jerusalem like vanlig som stein, og sedertre like så vanlig som morbærtrærne i lavlandet.</verse><verse id="28">Hester ble innført til Salomo fra Egypt og fra Kue. Kongens kjøpmenn kjøpte dem i Kue og hentet dem der.</verse><verse id="29">Hver vogn som ble hentet fra Egypt og innført, kostet seks hundre sekel sølv, og hver hest et hundre og femti sekel. På samme måte hentet de også vogner og hester derfra til alle hetittenes konger og til kongene i Syria.</verse></chapter><chapter id="11"><verse id="1">Men kong Salomo elsket mange fremmede kvinner i tillegg til faraos datter, moabittiske, ammonittiske, edomittiske, sidoniske, hetittiske,</verse><verse id="2">kvinner av de hedningefolkene som Herren hadde talt om og sagt til Israels barn: Dere skal ikke gi dere i lag med dem, og de ikke med dere. Ellers kommer de for visst til å vende hjertene deres til sine guder. - Disse kvinnene holdt Salomo seg til, og dem elsket han.</verse><verse id="3">Han hadde sju hundre koner av fyrstelig rang og tre hundre medhustruer. Disse konene hans bøyde hans sinn.</verse><verse id="4">Da Salomo ble gammel, vendte konene hans hjerte til andre guder, og hans hjerte var ikke helt med Herren hans Gud, slik som hans far Davids hjerte hadde vært.</verse><verse id="5">Salomo fulgte Astarte, sidoniernes guddom, og Milkom, ammonittenes styggedom.</verse><verse id="6">Og Salomo gjorde det som ondt var i Herrens øyne. Han fulgte ikke trofast etter Herren, slik som hans far David hadde gjort.</verse><verse id="7">På den tiden bygde Salomo en offerhaug for Kamosj, Moabs styggedom, på det fjellet som ligger midt imot Jerusalem, og for Molok, Ammons barns styggedom.</verse><verse id="8">Det samme gjorde han for alle sine fremmede koner, som brente røkelse og ofret til sine guder.</verse><verse id="9">Da ble Herren vred på Salomo fordi han hadde vendt hjertet bort fra Herren, Israels Gud, som hadde åpenbart seg for ham to ganger</verse><verse id="10">og uttrykkelig forbudt ham å følge andre guder. Men han hadde ikke holdt seg etter det som Herren hadde befalt.</verse><verse id="11">Da sa Herren til Salomo: Siden det er slik med deg, og du ikke har holdt min pakt og mine lover, som jeg har gitt deg, så vil jeg rive riket fra deg og gi det til din tjener.</verse><verse id="12">Men for din far Davids skyld vil jeg ikke gjøre det i din tid, men jeg vil rive riket ut av din sønns hånd.</verse><verse id="13">Jeg vil likevel ikke rive hele riket fra ham. Én stamme vil jeg gi din sønn for min tjener Davids skyld og for Jerusalems skyld, som jeg har utvalgt.</verse><verse id="14">Og Herren reiste opp en motstander mot Salomo. Det var edomitten Hadad. Han var av kongeætten i Edom.</verse><verse id="15">Den gang David var i Edom, dro hærføreren Joab opp for å begrave de falne, og han slo i hjel alle menn i Edom.</verse><verse id="16">I seks måneder ble Joab og hele Israel der, til han hadde utryddet alle menn i Edom.</verse><verse id="17">Da flyktet Hadad med noen edomittiske menn som var tjenere hos hans far, og tok veien til Egypt. Hadad var den gang en liten gutt.</verse><verse id="18">De brøt opp fra Midian og kom til Paran. Fra Paran tok de noen menn med seg og kom så til Egypt til farao, kongen i Egypt. Han ga ham et hus og lovte ham underhold og lot ham få jord.</verse><verse id="19">Hadad fikk stor godvilje hos farao, så han ga ham en søster av sin egen kone, dronning Tahpenes, til kone.</verse><verse id="20">Og Tahpenes’ søster fødte ham sønnen Genubat. Tahpenes oppfostret ham i faraos hus, og siden var Genubat i faraos hus sammen med faraos egne sønner.</verse><verse id="21">Da nå Hadad i Egypt fikk høre at David hadde lagt seg til hvile hos sine fedre, og at hærføreren Joab var død, sa han til farao: La meg fare, så jeg kan dra hjem til mitt land!</verse><verse id="22">Farao sa til ham: Hva mangler du her hos meg siden du ønsker å dra hjem til ditt land? Han svarte: Ingenting, men du må endelig la meg få fare!</verse><verse id="23">Gud reiste også opp en annen motstander for Salomo. Det var Reson, Eljadas sønn, som hadde flyktet fra sin herre Hadadeser, kongen i Soba.</verse><verse id="24">Reson samlet folk om seg og ble høvding for en røverflokk, etter at David hadde slått folket i Soba. Resons skare dro til Damaskus og slo seg ned der og gjorde seg til herrer i Damaskus.</verse><verse id="25">Han var en motstander av Israel så lenge Salomo levde, både han og Hadad voldte Israel skade. Han hatet Israel og var konge over Syria.</verse><verse id="26">Jeroboam, sønn av Nebat, fra Serada i Efra’im, var en av Salomos tjenere. Hans mor hette Serua og var enke. Også han reiste seg mot kongen.</verse><verse id="27">Slik gikk det til at han reiste seg mot kongen: Salomo bygde på Millo, han ville lukke det åpne stedet i muren omkring sin far Davids by.</verse><verse id="28">Nå var Jeroboam en dyktig kar. Da Salomo så at den unge mannen var en dugelig arbeider, satte han ham til å ha tilsyn med alt det arbeidet som var pålagt Josefs hus*.</verse><verse id="29">Så hendte det en gang på denne tiden at Jeroboam var gått ut fra Jerusalem, og profeten Akia fra Sjilo traff ham på veien. Profeten hadde en ny kappe på seg, og de to var alene på marken.</verse><verse id="30">Da tok Akia den nye kappen han hadde på seg, og rev den i tolv stykker.</verse><verse id="31">Og han sa til Jeroboam: Du skal ta ti stykker! For så sier Herren, Israels Gud: Jeg river riket ut av Salomos hånd og gir deg de ti stammene.</verse><verse id="32">Men den ene stammen skal han få ha for min tjener Davids skyld og for Jerusalems skyld, den byen som jeg har utvalgt blant alle Israels stammer.</verse><verse id="33">Dette vil jeg gjøre fordi Salomo og folket har forlatt meg og tilbedt Astarte, sidoniernes guddom, og Kamosj, Moabs gud, og Milkom, Ammons barns gud, og ikke vandret på mine veier og ikke gjort det som er rett i mine øyne, og ikke holdt mine lover og bud, slik som hans far David gjorde.</verse><verse id="34">Men jeg vil ikke ta noe av riket fra ham selv, men la ham være fyrste så lenge han lever, for min tjener Davids skyld, som jeg utvalgte, og som holdt seg etter mine bud og lover.</verse><verse id="35">Men jeg vil ta riket fra hans sønn og gi deg de ti stammene.</verse><verse id="36">Men hans sønn vil jeg gi én stamme, for at min tjener David alltid må ha en lampe brennende for mitt åsyn i Jerusalem, den byen jeg har utvalgt meg for å la mitt navn bo der.</verse><verse id="37">Men jeg vil ta deg og sette deg til å råde over alt du ønsker, og la deg være konge over Israel.</verse><verse id="38">Hvis du hører på alt det jeg byr deg, og vandrer på mine veier og gjør det som er rett i mine øyne, så du holder mine lover og bud, slik som min tjener David gjorde, så vil jeg være med deg og bygge deg et hus som står fast, slik som jeg gjorde for David. Og jeg vil gi deg Israel.</verse><verse id="39">Og Davids ætt vil jeg ydmyke på grunn av det som er gjort, men ikke for alle tider.</verse><verse id="40">Salomo forsøkte nå å drepe Jeroboam. Men Jeroboam tok av sted og flyktet til Egypt, til Sjisjak, kongen i Egypt. Og han ble i Egypt til Salomo var død.</verse><verse id="41">Det som ellers er å fortelle om Salomo, om alt det han gjorde, om hans visdom, det er skrevet i Salomos krønike.</verse><verse id="42">Den tid Salomo var konge i Jerusalem over hele Israel, var førti år.</verse><verse id="43">Så la Salomo seg til hvile hos sine fedre og ble begravet i sin far Davids by. Og hans sønn Rehabeam ble konge etter ham.</verse></chapter><chapter id="12"><verse id="1">Rehabeam dro til Sikem, for hele Israel var kommet til Sikem for å gjøre ham til konge.</verse><verse id="2">Jeroboam, Nebats sønn, fikk høre dette. Han var ennå i Egypt, for han hadde flyktet dit for kong Salomo, og der bodde han.</verse><verse id="3">Nå sendte de bud på ham og kalte ham hjem. Da kom han og hele Israels forsamling og talte til Rehabeam og sa:</verse><verse id="4">Din far gjorde vårt åk tungt. Men hvis nå du vil gjøre den harde tjenesten og det tunge åket som din far la på oss, lettere, så vil vi tjene deg.</verse><verse id="5">Han svarte dem: Gå bort og vent i tre dager, og kom så hit til meg igjen! Så gikk folket bort.</verse><verse id="6">Kong Rehabeam rådførte seg med de gamle, som hadde gjort tjeneste hos hans far Salomo mens han ennå levde, og han sa: Hva råder dere meg til å svare dette folket?</verse><verse id="7">De sa til ham: Hvis du i dag hører på folket og retter deg etter dem og gir dem gode ord til svar, så vil de være dine tjenere for alle tider.</verse><verse id="8">Men Rehabeam brydde seg ikke om det rådet som de gamle hadde gitt ham. Han rådførte seg med de unge, de som var vokst opp sammen med ham, og som nå var i hans tjeneste.</verse><verse id="9">Han spurte dem: Hva råder dere til at vi skal svare dette folket som har sagt til meg: Gjør det åket lettere som din far la på oss?</verse><verse id="10">Og de unge, som var vokst opp sammen med ham, svarte ham: Dette folket har sagt til deg: Din far gjorde vårt åk tungt, men gjør du det lettere for oss! Slik skal du svare dem: Min lillefinger er tykkere enn min fars midje!</verse><verse id="11">Har min far lagt et tungt åk på dere, så vil jeg gjøre åket enda tyngre. Har min far tuktet dere med sveper, så vil jeg tukte dere med skorpioner.</verse><verse id="12">Så kom Jeroboam og hele folket til Rehabeam den tredje dagen, slik som kongen hadde sagt: Kom til meg igjen om tre dager!</verse><verse id="13">Da ga kongen folket et hardt svar - han brydde seg ikke om det rådet som de gamle hadde gitt ham,</verse><verse id="14">men svarte dem slik som de unge hadde rådet til: Har min far gjort deres åk tungt, så vil jeg gjøre deres åk enda tyngre! Har min far tuktet dere med sveper, så vil jeg tukte dere med skorpioner!</verse><verse id="15">Kongen hørte ikke på folket. Herren styrte det slik for at hans ord skulle bli oppfylt, det som Herren hadde talt til Jeroboam, Nebats sønn, ved Akia fra Sjilo.</verse><verse id="16">Da nå hele Israel så at kongen ikke hørte på dem, svarte folket kongen og sa: Hva del har vi i David? Vi har ingen lodd i Isais sønn. Til dine telt, Israel! Sørg nå selv for ditt hus, David! - Så dro Israel hjem igjen.</verse><verse id="17">Det var bare de Israels barn som bodde i Judas byer, som fikk Rehabeam til konge.</verse><verse id="18">Kong Rehabeam sendte så Adoram til dem, han som hadde oppsyn med pliktarbeidet. Men hele Israel steinet ham, så han døde. Kong Rehabeam selv måtte i all hast springe opp i vognen sin og flykte til Jerusalem.</verse><verse id="19">Slik falt Israel fra Davids hus, og slik har det vært til denne dag.</verse><verse id="20">Da hele Israel hørte at Jeroboam var kommet tilbake, sendte de bud etter ham. De kalte ham til folkeforsamlingen og gjorde ham til konge over hele Israel. Det var ikke noen som holdt seg til Davids hus, unntatt Judas stamme.</verse><verse id="21">Da Rehabeam kom til Jerusalem, samlet han hele Judas hus og Benjamins stamme, hundre og åtti tusen utvalgte krigsmenn, for at de skulle kjempe mot Israels hus og vinne riket tilbake for Rehabeam, Salomos sønn.</verse><verse id="22">Da kom Guds ord til Guds mann Sjemaja, og det lød så:</verse><verse id="23">Si til Rehabeam, Salomos sønn, Judas konge, og til hele Judas og Benjamins hus og resten av folket:</verse><verse id="24">Så sier Herren: Dere skal ikke dra opp og kjempe mot deres brødre, Israels barn. Vend hjem igjen hver til sitt hus! For det som har hendt, er kommet fra meg. - Da adlød de Herrens ord. De vendte om og dro bort, som Herren hadde sagt.</verse><verse id="25">Jeroboam bygde Sikem i Efra’im-fjellene om til en befestet by og bosatte seg der. Siden dro han derfra og bygde også Pnuel om til en befestet by.</verse><verse id="26">Og Jeroboam tenkte ved seg selv: Riket kunne snart komme tilbake til Davids hus.</verse><verse id="27">Dersom dette folket drar opp for å bære fram offer i Herrens hus i Jerusalem, så vil deres hjerte igjen vende seg til deres herre Rehabeam, Judas konge. Og så vil de drepe meg og vende tilbake til Judas konge Rehabeam.</verse><verse id="28">Kongen holdt rådslagning. Så laget han to gullkalver, og han sa til folket: Lenge nok har dere dratt opp til Jerusalem. Se, her er gudene deres, Israel, som førte deg opp fra landet Egypt.</verse><verse id="29">Og han stilte opp den ene gullkalven i Betel. Den andre satte han i Dan.</verse><verse id="30">Dette ble en årsak til synd. Folket gikk helt til Dan og trådte fram for den ene gullkalven der.</verse><verse id="31">Jeroboam bygde også hus på offerhaugene og gjorde hvem han ville av folket til prester, enda de ikke var av Levis sønner.</verse><verse id="32">I den åttende måneden, på den femtende dagen i måneden, holdt Jeroboam en fest i likhet med den som holdes i Juda. Og han ofret på alteret. Slik gjorde han i Betel. Han ofret til kalvene som han hadde laget. Og han lot dem som han hadde gjort til prester ved offerhaugene, gjøre tjeneste i Betel.</verse><verse id="33">Han ofret på det alteret han hadde laget i Betel, den femtende dagen i den åttende måneden, den måned som han hadde valgt etter sitt eget hode. Da holdt han en fest for Israels barn og ofret på alteret og brente røkelse.</verse></chapter><chapter id="13"><verse id="1">Da kom det på Herrens bud en Guds mann til Betel fra Juda. Han kom nettopp som Jeroboam sto ved alteret for å brenne røkelse.</verse><verse id="2">Og han ropte på Herrens bud mot alteret: Alter, alter! Så sier Herren: Det skal fødes en sønn for Davids hus. Josjia skal han hete. Og på deg skal han ofre offerhaugens prester, de som brenner røkelse på deg, og det skal brennes menneskeben på deg.</verse><verse id="3">Samtidig kunngjorde han et tegn og sa: Dette er tegnet på at Herren har talt: Alteret skal revne, og asken som er på det, skal bli spredt utover.</verse><verse id="4">Da kong Jeroboam hørte de ordene som Guds mann ropte mot alteret i Betel, rakte han hånden ut fra alteret og sa: Grip ham! Da visnet hånden som han rakte ut mot ham, han kunne ikke dra den til seg igjen.</verse><verse id="5">Og alteret revnet og asken ble spredt fra alteret. Det var det tegnet som Guds mann hadde forkynt på Herrens bud.</verse><verse id="6">Da tok kongen til orde og sa til Guds mann: Bønnfall Herren din Gud og be for meg at jeg må kunne dra hånden til meg igjen! Guds mann bønnfalt da Herren, og kongen kunne dra hånden til seg igjen - den ble som den hadde vært før.</verse><verse id="7">Da sa kongen til Guds mann: Kom hjem med meg og få noe å styrke deg på, og la meg få gi deg en gave!</verse><verse id="8">Men Guds mann sa til kongen: Om du ga meg halvdelen av ditt hus, ville jeg likevel ikke gå hjem til deg. På dette stedet vil jeg verken ete brød eller drikke vann.</verse><verse id="9">For dette påbudet fikk jeg av Herren: Du skal verken ete brød eller drikke vann, og du skal ikke vende tilbake den samme veien som du kom.</verse><verse id="10">Så tok han av sted. Og han dro ikke tilbake den samme veien han var kommet til Betel.</verse><verse id="11">Nå bodde det i Betel en gammel profet. Sønnene hans kom og fortalte ham alt det som Guds mann hadde gjort denne dagen i Betel, og de ordene han hadde talt til kongen. Da sønnene hadde fortalt sin far dette,</verse><verse id="12">spurte han dem: Hvilken vei tok han? Hans sønner hadde sett hvilken vei Guds mann fra Juda hadde reist.</verse><verse id="13">Da sa han til sønnene sine: Sal eselet for meg! Så salte de eselet for ham, og han satte seg på det.</verse><verse id="14">Og han red av sted etter Guds mann. Han fant ham sittende under en terebinte, og sa til ham: Er du den Guds mann som er kommet fra Juda? Han svarte: Ja, det er jeg.</verse><verse id="15">Da sa han til ham: Kom hjem med meg og få deg litt mat!</verse><verse id="16">Men han sa: Jeg kan ikke vende tilbake med deg og komme hjem til deg. Jeg vil verken ete brød eller drikke vann med deg på dette stedet.</verse><verse id="17">For det kom et ord til meg fra Herren: Du skal verken ete brød eller drikke vann der, du skal ikke gå tilbake den veien du kom.</verse><verse id="18">Da sa han til ham: Jeg er også en profet likesom du. Og en engel har talt et ord til meg fra Herren, og han sa: Få ham med deg tilbake til ditt hus, så han kan få seg mat og drikke! - Men da han sa dette, løy han for ham.</verse><verse id="19">Så vendte han da tilbake med ham og åt og drakk i hans hus.</verse><verse id="20">Men mens de satt til bords, kom Herrens ord til den profeten som hadde fått ham med seg tilbake.</verse><verse id="21">Han ropte til Guds mann som var kommet til Juda: Så sier Herren: Fordi du var gjenstridig mot Herrens ord og ikke holdt det bud Herren din Gud ga deg,</verse><verse id="22">men vendte tilbake og åt og drakk på det stedet hvor han hadde sagt at du verken skulle ete eller drikke, så skal ditt lik ikke komme i dine fedres grav.</verse><verse id="23">Da han nå hadde ett og drukket, salte de eselet for ham - for profeten som han hadde fått med seg tilbake.</verse><verse id="24">Så dro han av sted. Men på veien kom det en løve imot ham og drepte ham. Liket lå slengt bortetter veien, og eselet sto ved siden av det. Løven sto også ved siden av liket.</verse><verse id="25">Da kom det noen menn forbi. De så liket som lå slengt bortetter veien, og løven som sto ved siden av liket. Da de kom til den byen hvor den gamle profeten bodde, fortalte de det der.</verse><verse id="26">Da profeten som hadde fått ham med tilbake fra veien, hørte dette, sa han: Det er den Guds mann som var gjenstridig mot Herrens ord, derfor har Herren gitt ham i løvens vold. Den har revet ham i hjel etter det ordet som Herren hadde talt til ham.</verse><verse id="27">Og profeten sa til sønnene sine: Sal eselet for meg! Så salte de det.</verse><verse id="28">Han tok av sted og fant liket som lå slengt på veien, og eselet og løven som sto ved siden av det. Løven hadde ikke ett liket og heller ikke revet i hjel eselet.</verse><verse id="29">Da tok profeten opp liket av Guds mann og la det på eselet og førte ham tilbake. Den gamle profeten gikk inn i sin by for å holde sørgehøytid over ham og begrave ham.</verse><verse id="30">Han la liket i sin egen grav, og de holdt sørgehøytid over ham og ropte: Ve, min bror!</verse><verse id="31">Da han nå hadde begravet ham, sa han til sønnene sine: Når jeg dør, skal dere begrave meg i den graven hvor Guds mann ligger begravet. Dere skal legge mine ben ved siden av hans ben.</verse><verse id="32">For det skal gå i oppfyllelse, det ordet som han på Herrens bud ropte mot alteret i Betel og mot alle helligdommer på offerhaugene i Samarias byer.</verse><verse id="33">Men heller ikke etter dette omvendte Jeroboam seg fra sin onde vei. Han ble ved å gjøre hvem han ville av folket til prester ved offerhaugene. Han innviet alle som hadde lyst til det, så de ble prester ved haugene.</verse><verse id="34">Dette ble årsak til synd for Jeroboams hus, og det ble grunnen til at hans ætt ble utryddet og utslettet fra jorden.</verse></chapter><chapter id="14"><verse id="1">På den tiden ble Jeroboams sønn Abia syk.</verse><verse id="2">Da sa Jeroboam til sin kone: Gå og ta på deg en forkledning, så ingen kan se at du er Jeroboams kone. Gå så til Sjilo! Der bor profeten Akia, han som sa om meg at jeg skulle bli konge over dette folket.</verse><verse id="3">Ta med deg ti brød og noen kaker og en krukke med honning, og gå til ham. Han vil si deg hvordan det skal gå med gutten.</verse><verse id="4">Og Jeroboams kone gjorde så. Hun ga seg i vei og gikk til Sjilo og kom til Akias hus. Men Akia kunne ikke se, for hans øyne var stive på grunn av hans alder.</verse><verse id="5">Men Herren hadde sagt til Akia: Nå kommer Jeroboams hustru for å høre hva du vil si om sønnen hennes, for han er syk. Så og så skal du si til henne. Men når hun kommer, vil hun late som om hun er en fremmed.</verse><verse id="6">Da nå Akia hørte lyden av fottrinnene hennes i døren, sa han: Kom inn, Jeroboams hustru! Hvorfor later du som du er en fremmed? Det er pålagt meg å forkynne deg et hardt budskap.</verse><verse id="7">Gå og si til Jeroboam: Så sier Herren, Israels Gud: Jeg har opphøyet deg midt iblant folket og satt deg til fyrste over mitt folk Israel.</verse><verse id="8">Jeg har revet riket fra Davids hus og gitt det til deg. Men du har ikke vært som min tjener David, han som holdt mine bud og fulgte meg av hele sitt hjerte, så han ikke gjorde annet enn det som var rett i mine øyne.</verse><verse id="9">Men du har båret deg verre at enn alle de som har vært før deg. Du er gått av sted og har gjort deg andre guder og støpte bilder, og dermed har du vakt min harme. Du har kastet meg bak din rygg.</verse><verse id="10">Derfor vil jeg føre ulykke over Jeroboams hus og utrydde av Jeroboams ætt alle menn, både umyndige og myndige i Israel. Jeg vil feie etter Jeroboams hus, som en feier vekk skitt, til det ikke er noe igjen.</verse><verse id="11">Den av Jeroboams ætt som dør i byen, skal hundene fortære. Og den som dør på marken, skal himmelens fugler fortære. For så har Herren talt.</verse><verse id="12">Stå nå du opp og gå hjem! Så snart føttene dine trer inn i byen, skal barnet dø.</verse><verse id="13">Og hele Israel skal holde sørgehøytid over ham, og de skal begrave ham. Han er den eneste av Jeroboams hus som skal komme i grav, fordi han var den eneste i Jeroboams hus som Herren, Israels Gud, fant noe hos som han hadde velbehag i.</verse><verse id="14">Men Herren skal reise opp for seg en konge over Israel som skal utrydde Jeroboams hus på én dag. Men hva sier jeg? Allerede nå er det skjedd!</verse><verse id="15">Herren skal slå Israel, så det blir som sivet som svaier hit og dit i vannet. Han skal rykke Israel opp av dette gode landet som han ga deres fedre, og strø dem omkring på den andre siden av elven, fordi de har gjort seg Astarte-bilder og vakt Herrens harme.</verse><verse id="16">Han skal gi Israel i fiendens vold på grunn av de synder som Jeroboam har gjort, og som han har fått Israel til å gjøre.</verse><verse id="17">Da sto Jeroboams kone opp og gikk sin vei. Hun kom til Tirsa*, og med det samme hun trådte på husets dørterskel, døde gutten.</verse><verse id="18">De begravde ham, og hele Israel holdt sørgehøytid over ham, slik som Herren hadde sagt ved sin tjener, profeten Akia.</verse><verse id="19">Hva som ellers er å fortelle om Jeroboam, om krigene hans og om hans regjering, det er oppskrevet i Israels kongers krønike.</verse><verse id="20">Den tid Jeroboam var konge, var tjueto år. Så la han seg til hvile hos sine fedre, og hans sønn Nadab ble konge etter ham.</verse><verse id="21">Rehabeam, Salomos sønn, var konge i Juda. Han var førtien år gammel da han ble konge, og han regjerte i sytten år i Jerusalem, den byen som Herren hadde utvalgt blant alle Israels stammer for å la sitt navn bo der. Hans mor hette Na’ama og var fra Ammon.</verse><verse id="22">Juda gjorde det som var ondt i Herrens øyne. Med sine synder egget de ham til nidkjærhet mer enn deres fedre hadde gjort.</verse><verse id="23">Også de bygde seg offerhauger og gjorde seg støtter og Astarte-bilder på hver høy bakke og under hvert grønt tre.</verse><verse id="24">Det var til og med folk i landet som drev tempelutukt. De tok etter de avskyelige skikkene hos alle de hedningefolkene som Herren hadde drevet bort for Israels barn.</verse><verse id="25">Så hendte det i kong Rehabeams femte år at Sjisjak, kongen i Egypt, dro opp mot Jerusalem.</verse><verse id="26">Han tok skattene i Herrens hus og skattene i kongens hus, alt sammen tok han. Han tok også alle de gullskjoldene som Salomo hadde fått laget.</verse><verse id="27">Istedenfor dem laget kong Rehabeam kobberskjold, og dem overga han til høvedsmennene for livvakten som voktet inngangen til kongens hus.</verse><verse id="28">Hver gang kongen gikk inn i Herrens hus, bar vaktmennene disse skjoldene og tok dem så med tilbake til vaktrommet.</verse><verse id="29">Hva som ellers er å fortelle om Rehabeam og alt det han gjorde, er oppskrevet i Judas kongers krønike.</verse><verse id="30">Mellom Rehabeam og Jeroboam var det krig hele tiden.</verse><verse id="31">Og Rehabeam la seg til hvile hos sine fedre. Han ble begravet hos sine fedre i Davids by. Hans mor hette Na’ama og var fra Ammon. Hans sønn Abiam ble konge etter ham.</verse></chapter><chapter id="15"><verse id="1">I kong Jeroboams, Nebats sønns attende år ble Abiam konge over Juda.</verse><verse id="2">Han regjerte tre år i Jerusalem. Hans mor hette Ma’aka, hun var datter til Abisalom.</verse><verse id="3">Han vandret i alle de synder som hans far hadde gjort før ham. Hans hjerte var ikke helt med Herren hans Gud, som hans far Davids hjerte hadde vært.</verse><verse id="4">Men for Davids skyld lot Herren hans Gud en lampe brenne for ham i Jerusalem. Han gjorde hans sønn til konge etter ham og lot Jerusalem bli stående.</verse><verse id="5">For David gjorde det som var rett i Herrens øyne. I hele sitt liv vek han ikke av fra noe av det Herren hadde befalt ham, unntatt i det som hendte med hetitten Uria.</verse><verse id="6">Mellom Rehabeam og Jeroboam var det krig så lenge han levde.</verse><verse id="7">Hva som ellers er å fortelle om Abiam og om alt det han gjorde, er skrevet i Judas kongers krønike. Mellom Abiam og Jeroboam var det også krig.</verse><verse id="8">Og Abiam la seg til hvile hos sine fedre. De begravde ham i Davids by, og hans sønn Asa ble konge etter ham.</verse><verse id="9">I Jeroboams, Israels konges tjuende år ble Asa konge over Juda.</verse><verse id="10">Han regjerte førtien år i Jerusalem. Hans farmor hette Ma’aka. Hun var datter til Abisalom.</verse><verse id="11">Asa gjorde det som var rett i Herrens øyne, slik som hans far David hadde gjort.</verse><verse id="12">De som drev tempelutukt, drev han ut av landet, og han fikk bort alle de motbydelige avgudene som hans fedre hadde laget.</verse><verse id="13">Han avsatte endog sin farmor Ma’aka fra hennes verdighet, fordi hun hadde laget et avskyelig bilde for Astarte. Asa hogg hennes avskyelige avgudsbilde ned og brente det i Kidrons dal.</verse><verse id="14">Men offerhaugene ble ikke nedlagt. Likevel var Asas hjerte helt med Herren så lenge han levde.</verse><verse id="15">Han lot de gavene som hans far og han selv hadde helliget til Herren, føre inn i Herrens hus, både sølv og gull og andre ting.</verse><verse id="16">Mellom Asa og Basja, Israels konge, var det krig så lenge de levde.</verse><verse id="17">Basja, Israels konge, dro opp mot Juda og bygde festningsverker i Rama for at ingen skulle få komme fra eller til kong Asa i Juda.</verse><verse id="18">Da tok Asa alt det sølv og gull som var igjen i skattkamrene i Herrens hus, sammen med skattene i kongens hus og overlot dem til tjenerne sine. Så sendte kong Asa dem til Benhadad, kongen i Syria, som bodde i Damaskus og var sønn av Tabrimmon, Hesjons sønn, med dette budskap:</verse><verse id="19">Mellom meg og deg er det jo et forbund, som det var mellom min far og din far. Her sender jeg deg en gave av sølv og gull. Bryt nå ditt forbund med Basja, Israels konge, så han må dra bort fra meg!</verse><verse id="20">Benhadad hørte på det som kong Asa sa, og sendte hærførerne sine mot Israels byer. Han inntok Ijon og Dan og Abel-Bet-Ma’aka, og hele Kinneret med hele Naftalis land.</verse><verse id="21">Da Basja hørte det, holdt han opp med å bygge på festningsverkene i Rama, og slo seg ned i Tirsa.</verse><verse id="22">Men kong Asa innkalte hele Juda - ingen var fritatt - og de førte bort steinene og tømmeret som Basja hadde brukt til festningsarbeidet i Rama. Med det bygde kong Asa festningsverker i Geba i Benjamin og i Mispa.</verse><verse id="23">Det som ellers er å fortelle om Asa, om alle hans store gjerninger og alt det han gjorde, og om de byene han bygde, det er oppskrevet i Judas kongers krønike. Men i sin alderdom fikk han en sykdom i føttene.</verse><verse id="24">Og Asa la seg til hvile hos sine fedre. Han ble begravet hos sine fedre i sin far Davids by, og hans sønn Josjafat ble konge etter ham.</verse><verse id="25">Nadab, Jeroboams sønn, ble konge over Israel i Juda-kongen Asas andre år, og han regjerte over Israel i to år.</verse><verse id="26">Han gjorde det som var ondt i Herrens øyne, og vandret på sin fars vei og i hans synd, den som han hadde fått Israel til å gjøre.</verse><verse id="27">Men Basja, Akias sønn, av Issakars hus, fikk i stand en sammensvergelse mot ham. Og Basja slo ham i hjel ved Gibbeton, som tilhørte filistrene. Nadab og hele Israel beleiret den gang Gibbeton.</verse><verse id="28">Det var i Juda-kongen Asas tredje år at Basja drepte Nadab, og han ble konge etter ham.</verse><verse id="29">Da han var blitt konge, slo han hele Jeroboams hus i hjel. Han lot ikke en levende sjel bli tilbake av Jeroboams hus, men utryddet alle slik som Herren hadde sagt ved sin tjener Akia fra Sjilo.</verse><verse id="30">Dette skjedde for de synders skyld som Jeroboam hadde gjort, og som han hadde fått Israel til å gjøre, og fordi han på den måten hadde vakt Herrens, Israels Guds harme.</verse><verse id="31">Det som ellers er å fortelle om Nadab og om alt det han gjorde, er skrevet i Israels kongers krønike.</verse><verse id="32">Mellom Asa og Israels konge Basja var det krig så lenge de levde.</verse><verse id="33">I Juda-kongen Asas tredje år ble Basja, Akias sønn, konge over hele Israel i Tirsa, og han var konge i tjuefire år.</verse><verse id="34">Han gjorde det som var ondt i Herrens øyne, og vandret på Jeroboams vei og i hans synd, den som han hadde fått Israel til å gjøre.</verse></chapter><chapter id="16"><verse id="1">Og Herrens ord om Basja kom til Jehu, Hananis sønn. Og det lød så:</verse><verse id="2">Jeg har opphøyet deg av støvet og satt deg til fyrste over mitt folk Israel, men du har vandret på Jeroboams vei og fått mitt folk Israel til å synde, så de vekker min harme ved sine synder.</verse><verse id="3">Derfor vil jeg nå feie etter Basja og hans hus. Jeg vil gjøre med ditt hus som jeg har gjort med Jeroboams, Nebats sønns hus.</verse><verse id="4">Den av Basjas ætt som dør i byen, skal hundene fortære. Og den av hans ætt som dør ute på marken, skal himmelens fugler fortære.</verse><verse id="5">Det som ellers er å fortelle om Basja, om det han gjorde, og om hans store gjerninger, det er skrevet i Israels kongers krønike.</verse><verse id="6">Og Basja la seg til hvile hos sine fedre og ble begravet i Tirsa. Og hans sønn Ela ble konge etter ham.</verse><verse id="7">Men Herrens ord var kommet til Basja og hans hus ved profeten Jehu, Hananis sønn, ikke bare på grunn av alt det onde han hadde gjort for Herrens øyne da han vakte hans vrede ved sine henders verk, så han var lik Jeroboams ætt, men Herrens ord gjennom profeten kom også fordi han hadde slått denne ætten i hjel.</verse><verse id="8">I Juda-kongen Asas tjuesjette år ble Ela, Basjas sønn, konge over Israel i Tirsa, og han var konge i to år.</verse><verse id="9">Hans tjener Simri, som var høvedsmann for den ene halvdelen av stridsvognene, fikk i stand en sammensvergelse mot ham. Da Ela en gang var i Tirsa og drakk seg drukken hos Arsa, slottshøvdingen i Tirsa,</verse><verse id="10">kom Simri og slo ham i hjel. Det var i Juda-kongen Asas tjuesjuende år. Så ble Simri selv konge etter ham.</verse><verse id="11">Da han var blitt konge og satt på tronen, slo han i hjel hele Basjas hus. Han lot det ikke bli en eneste mann av hans ætt i live, verken hans nærmeste frender eller hans venner.</verse><verse id="12">Slik utryddet Simri hele Basjas hus slik som Herren hadde sagt til Basja ved profeten Jehu.</verse><verse id="13">Det skjedde på grunn av alle de synder som Basja og hans sønn Ela hadde gjort, og som de hadde fått Israel til å gjøre. Ved sine tomme avguder vakte de Herrens, Israels Guds harme.</verse><verse id="14">Det som ellers er å fortelle om Ela og om alt det han gjorde, er skrevet i Israels kongers krønike.</verse><verse id="15">I Juda-kongen Asas tjuesjuende år ble Simri konge og regjerte i sju dager i Tirsa. Folket beleiret den gang Gibbeton, som tilhørte filistrene.</verse><verse id="16">Folket som lå der i leir, fikk høre at Simri hadde fått i stand en sammensvergelse og slått i hjel kongen. Samme dag gjorde da hele Israel der i leiren hærføreren Omri til konge over Israel.</verse><verse id="17">Så dro Omri med hele Israel opp fra Gibbeton. Og de beleiret Tirsa.</verse><verse id="18">Men da Simri så at byen holdt på å bli inntatt, gikk han inn i borgen i kongens hus og brente kongens hus ned over hodet på seg. Og slik døde han</verse><verse id="19">på grunn av de synder som han hadde gjort. Han gjorde det som var ondt i Herrens øyne, og vandret på Jeroboams vei og i den synd som Jeroboam hadde gjort, så han fikk Israel til å synde.</verse><verse id="20">Det som ellers er å fortelle om Simri og om den sammensvergelsen han fikk i stand, det er skrevet i Israels kongers krønike.</verse><verse id="21">Nå delte Israel-folket seg i to. Den ene halvdelen av folket holdt med Tibni, Ginats sønn, og gjorde ham til konge. Men den andre halvdelen holdt med Omri.</verse><verse id="22">Men de som holdt med Omri, fikk overtaket over dem som holdt med Tibni, Ginats sønn. Så døde Tibni, og Omri ble konge.</verse><verse id="23">I Juda-kongen Asas trettiførste år ble Omri konge over Israel, og han var konge i tolv år. I Tirsa regjerte han i seks år.</verse><verse id="24">Han kjøpte Samaria-fjellet av Sjemer for to talenter sølv. Der på fjellet bygde han en by og kalte den Samaria etter Sjemer, som hadde eid fjellet.</verse><verse id="25">Men Omri gjorde det som var ondt i Herrens øyne. Han bar seg verre at enn noen av dem som hadde vært før ham.</verse><verse id="26">Han vandret på alle Jeroboams, Nebats sønns veier og i hans synder, dem som han hadde fått Israel til å gjøre, så de vakte Herrens, Israels Guds harme ved sine tomme guder.</verse><verse id="27">Det som ellers er å fortelle om Omri, om det han gjorde, og om de store gjerninger han utførte, det er skrevet i Israels kongers krønike.</verse><verse id="28">Og Omri la seg til hvile hos sine fedre og ble gravlagt i Samaria. Og hans sønn Akab ble konge i hans sted.</verse><verse id="29">Akab, Omris sønn, ble konge over Israel i Juda-kongen Asas trettiåttende år. Og Akab, Omris sønn, regjerte over Israel i Samaria i tjueto år.</verse><verse id="30">Akab, Omris sønn, gjorde det som var ondt i Herrens øyne, enda mer enn noen av dem som hadde vært før ham.</verse><verse id="31">Og som om det var for lite at han vandret i Jeroboams, Nebats sønns synder, tok han Jesabel, datter av sidoniernes konge Etba’al, til kone, og ga seg til å dyrke Ba’al og tilbe ham.</verse><verse id="32">Han reiste et alter for Ba’al i det Ba’al-templet han hadde bygd i Samaria.</verse><verse id="33">Akab laget også et Astarte-bilde. Han gjorde enda mer for å vekke Herrens, Israels Guds harme. Han bar seg verre at enn noen av dem som hadde vært konger i Israel før ham.</verse><verse id="34">I hans dager bygde Hiel fra Betel opp igjen Jeriko. Da han la grunnvollen til byen, kostet det ham hans førstefødte sønn Abiram. Og da han satte opp portene, kostet det ham hans yngste sønn Segub - slik som Herren hadde talt ved Josva, Nuns sønn.</verse></chapter><chapter id="17"><verse id="1">Og tisbitten Elia, en av dem som var flyttet inn i Gilead, sa til Akab: Så sant Herren, Israels Gud, lever, han som jeg står ansikt til ansikt med: Det skal i disse årene ikke komme dugg eller regn uten etter mitt ord!</verse><verse id="2">Og Herrens ord kom til ham, og det lød så:</verse><verse id="3">Gå herfra og ta veien mot øst og gjem deg ved bekken Krit øst for Jordan.</verse><verse id="4">Du skal drikke av bekken, og jeg har befalt ravnene å gi deg mat.</verse><verse id="5">Så gikk han og gjorde som Herren hadde sagt. Han gikk til bekken Krit øst for Jordan og oppholdt seg der.</verse><verse id="6">Ravnene kom til ham med brød og kjøtt om morgenen, og de kom med brød og kjøtt om kvelden, og han drakk av bekken.</verse><verse id="7">Men da det var gått en tid, tørket bekken bort, for det kom ikke regn i landet.</verse><verse id="8">Da kom Herrens ord til ham, og det lød så:</verse><verse id="9">Stå opp og gå til Sarepta, som hører til Sidon, og bli der. Jeg har befalt en enke der å gi deg mat.</verse><verse id="10">Han sto opp og gikk til Sarepta. Da han kom til byporten, fikk han se en enke som gikk og sanket ved. Han ropte på henne og sa: Hent litt vann til meg i en skål, så jeg får drikke!</verse><verse id="11">Da hun nå gikk for å hente vann, ropte han etter henne og sa: Ta med et stykke brød til meg!</verse><verse id="12">Da sa hun: Så sant Herren din Gud lever: Jeg eier ikke en brødbit! Jeg har bare en håndfull mel i krukken og litt olje i kruset. Nå går jeg her og sanker et par stykker ved for å gå hjem og lage det til for meg og sønnen min, så vi kan ete det og så dø.</verse><verse id="13">Men Elia sa til henne: Frykt ikke! Gå hjem og lag det til, som du har sagt. Lag bare først et lite brød til meg av det og kom ut til meg med det! Siden kan du lage til noe for deg og sønnen din.</verse><verse id="14">For så sier Herren, Israels Gud: Melkrukken skal ikke bli tom og oljekruset ikke mangle olje helt til den dagen Herren sender regn over jorden.</verse><verse id="15">Hun gikk og gjorde som Elia hadde sagt. Og de hadde mat, både han og hun og hennes hus, i lang tid.</verse><verse id="16">Melkrukken ble ikke tom, og oljekrukken manglet ikke olje, slik som Herren hadde talt gjennom Elia.</verse><verse id="17">Men en tid etter hendte det at sønnen til konen som eide huset, ble syk, og sykdommen ble så svær at det til slutt ikke var livspust i ham.</verse><verse id="18">Da sa hun til Elia: Hva har jeg med deg å gjøre, du Guds mann? Du er kommet til meg for å minne meg om min synd og la sønnen min dø.</verse><verse id="19">Han svarte henne: Gi meg sønnen din! Så tok han ham fra hennes fang og bar ham opp på loftsrommet, hvor han bodde. Og han la ham på sengen sin.</verse><verse id="20">Så ropte han til Herren og sa: Herre min Gud! Har du da også ført ulykke over denne enken hvor jeg får bo som gjest, så du lar hennes sønn dø?</verse><verse id="21">Så strakte han seg tre ganger bortover barnet og ropte til Herren og sa: Herre min Gud! La sjelen vende tilbake til dette barnet!</verse><verse id="22">Og Herren hørte Elias bønn. Barnets sjel vendte tilbake, så det ble levende igjen.</verse><verse id="23">Elia tok barnet og bar det ned fra det øverste rommet i huset, og ga det til moren. Og han sa: Se, sønnen din lever.</verse><verse id="24">Da sa kvinnen til Elia: Nå vet jeg at du er en Guds mann, og at Herrens ord i din munn er sannhet.</verse></chapter><chapter id="18"><verse id="1">Lang tid deretter, i det tredje året, kom Herrens ord til Elia, og det lød så: Gå og tre fram for Akab, så vil jeg sende regn over jorden.</verse><verse id="2">Og Elia gikk av sted for å tre fram for Akab. Men hungersnøden var stor i Samaria.</verse><verse id="3">Da kalte Akab på sin slottshøvding Obadja. Obadja var en mann som fryktet Herren meget.</verse><verse id="4">Den gang Jesabel utryddet Herrens profeter, hadde Obadja tatt hundre profeter og gjemt dem i to huler, femti mann i hver hule, og forsørget dem med brød og vann.</verse><verse id="5">Akab sa til Obadja: Dra gjennom landet til alle kilder og bekker. Kankje finner vi gress, så vi kan holde liv i hester og muldyr og slipper å slakte noe av buskapen.</verse><verse id="6">Så delte de mellom seg landet som de skulle dra igjennom. Akab dro én vei og Obadja en annen.</verse><verse id="7">Mens nå Obadja var på veien, fikk han se Elia som kom imot ham. Han kjente ham igjen og falt ned på sitt ansikt og sa: Er det deg, min herre Elia?</verse><verse id="8">Han svarte: Ja, det er jeg! Gå og si til din herre: Elia er her!</verse><verse id="9">Men Obadja sa: Hva synd har jeg gjort, siden du overgir din tjener i Akabs hånd, så han dreper meg?</verse><verse id="10">Så sant Herren din Gud lever: Det finnes ikke det folk eller det rike som min herre ikke har sendt bud til for å få tak i deg. Og når de sa: Han er ikke her! - så lot han dette rike og folk avlegge ed på at de ikke hadde funnet deg.</verse><verse id="11">Og nå sier du: Gå og si til din herre: Elia er her!</verse><verse id="12">Når jeg nå går fra deg, så går det vel slik at Herrens Ånd rykker deg bort til et sted som jeg ikke vet om. Når jeg så kommer og sier til Akab at du er her, og han så ikke finner deg, da dreper han meg. - Og din tjener har fryktet Herren fra ungdommen av!</verse><verse id="13">Har ingen fortalt min herre hva jeg gjorde den gang Jesabel drepte Herrens profeter? Da gjemte jeg hundre av Herrens profeter i to huler, femti mann i hver hule, og forsørget dem med brød og vann.</verse><verse id="14">Og nå sier du: Gå og si til din herre: Elia er her! Og så dreper han meg.</verse><verse id="15">Da sa Elia: Så sant Herren, hærskarenes Gud, lever, han som jeg tjener: I dag skal jeg tre fram for Akab.</verse><verse id="16">Så gikk Obadja til Akab og sa det til ham. Og Akab gikk for å møte Elia.</verse><verse id="17">Med det samme Akab fikk se Elia, sa han til ham: Er det deg, du som fører ødeleggelse over Israel?</verse><verse id="18">Han svarte: Jeg har ikke ført ødeleggelse over Israel, men du og din fars hus, fordi dere har forlatt Herrens bud og har fulgt Ba’alene.</verse><verse id="19">Men send nå bud og la hele Israel komme sammen til meg på Karmel-fjellet, og likeså de fire hundre og femti Ba’als profeter og de fire hundre Astartes profeter som spiser ved Jesabels bord!</verse><verse id="20">Så sendte Akab bud omkring blant alle Israels barn, og han samlet profetene på Karmel-fjellet.</verse><verse id="21">Da trådte Elia fram for alt folket og sa: Hvor lenge vil dere halte til begge sider? Dersom Herren er Gud, så følg ham! Og dersom Ba’al er det, så følg ham! Men folket svarte ham ikke ett ord.</verse><verse id="22">Og Elia sa til folket: Jeg er den eneste av Herrens profeter som er blitt tilbake, mens Ba’als profeter er fire hundre og femti mann.</verse><verse id="23">La oss nå få to okser. La så dem velge seg den ene oksen og hogge den i stykker og legge den på veden, men de skal ikke tenne ild på. Så vil jeg stelle til den andre oksen og legge den på veden, men jeg vil ikke tenne ild på.</verse><verse id="24">Så kan dere påkalle deres guds navn, og jeg vil påkalle Herrens navn. Og la det da være slik at den gud som svarer med ild, han er Gud. Hele folket svarte: Det er godt!</verse><verse id="25">Da sa Elia til Ba’als profeter: Velg nå dere ut den ene oksen og stell den til først, siden dere er flest, og påkall så deres guds navn! Men dere skal ikke tenne ild på.</verse><verse id="26">Så tok de den oksen han hadde gitt dem. De stelte den til og påkalte Ba’als navn fra morgen til middag og ropte: Svar oss, Ba’al! Men det var ingen røst å høre, og det var ingen som svarte. Og de hinket omkring det alteret de hadde reist.</verse><verse id="27">Men da det var blitt midt på dagen, spottet Elia dem og sa: Rop høyere! Han er jo Gud. Han er vel falt i tanker. Eller han er gått på do eller er ute på reise. Kanskje han sover - så vil han vel våkne.</verse><verse id="28">Da ropte de enda høyere og flengte seg med sverd og spyd, slik som de hadde for skikk, til blodet rant ned over dem.</verse><verse id="29">Det led over middagstiden, og de holdt på å profetere* til bort imot den tiden da matofferet blir båret fram. Men det var ingen røst å høre, og det var ingen som svarte, og ingen som aktet på dem.</verse><verse id="30">Da sa Elia til folkemengden: Kom hit til meg! Hele folket kom da bort til ham. Og han satte i stand Herrens alter, som var revet ned.</verse><verse id="31">Og Elia tok tolv steiner etter tallet på Jakobs barns stammer - han som Herrens ord var kommet til, og det lød slik: Israel skal være ditt navn.</verse><verse id="32">Og han bygde av steinene et alter i Herrens navn. Og han gjorde en grøft rundt om alteret så stor som omkring to måls utsæd.</verse><verse id="33">Så la han veden til rette og hogg oksen i stykker og la den oppå veden.</verse><verse id="34">Og han sa: Fyll fire krukker med vann og øs det ut over brennofferet og over veden! Så sa han: Gjør det en gang til! Og de gjorde det andre gangen. Så sa han: Gjør det tredje gang! Og de gjorde det tredje gangen.</verse><verse id="35">Og vannet fløt rundt om alteret. Også grøften fylte han med vann.</verse><verse id="36">Men ved den tiden da matofferet ble båret fram, trådte profeten Elia fram og sa: Herre, Abrahams, Isaks og Israels Gud! La det i dag bli kjent at du er Gud i Israel, og at jeg er din tjener, og at det er på ditt ord jeg har gjort alt dette!</verse><verse id="37">Svar meg, Herre! Svar meg, så dette folket må kjenne at du, Herre, er Gud, og at du nå vender deres hjerte tilbake til deg!</verse><verse id="38">Da falt Herrens ild ned og fortærte brennofferet og veden og steinene og jorden og slikket opp vannet som var i grøften.</verse><verse id="39">Og hele folket så dette. De falt ned på sitt ansikt og sa: Herren, han er Gud! Herren, han er Gud!</verse><verse id="40">Da sa Elia til dem: Grip Ba’als profeter! La ingen av dem slippe unna! - Og de grep dem, og Elia førte dem ned til bekken Kisjon og drepte dem der.</verse><verse id="41">Så sa Elia til Akab: Gå nå opp og et og drikk! For jeg hører suset av regn.</verse><verse id="42">Da gikk Akab opp for å ete og drikke. Men Elia gikk opp på toppen av Karmel og bøyde seg mot jorden med ansiktet mellom knærne.</verse><verse id="43">Så sa han til tjeneren sin: Gå opp og se mot havet! Gutten gikk opp og så utover, men sa: Det er ikke noe å se. Sju ganger sa han: Gå dit igjen!</verse><verse id="44">Den sjuende gangen sa gutten: Se, en liten sky, så stor som en manns hånd, stiger opp av havet! Da sa Elia: Gå opp og si til Akab: Spenn for og far ned, så regnet ikke skal hindre deg!</verse><verse id="45">Og i en håndvending mørknet himmelen til med skyer og storm, og det kom et sterkt regn. Og Akab kjørte av sted og for til Jisre’el.</verse><verse id="46">Da kom Herrens hånd over Elia. Han bandt opp om seg og sprang foran Akab helt til Jisre’el.</verse></chapter><chapter id="19"><verse id="1">Akab fortalte Jesabel om alt det Elia hadde gjort, og hvordan han hadde drept alle profetene med sverd.</verse><verse id="2">Da sendte Jesabel en budbærer til Elia med disse ordene: Gudene la det gå meg ille både nå og siden om jeg ikke i morgen på denne tiden gjør med livet ditt som det er gjort med deres liv.</verse><verse id="3">Da ble Elia redd. Han gjorde seg i stand og dro av sted for å berge livet. Og han kom til Be’er-Sjeba, som hører til Juda. Der lot han tjenestegutten sin bli tilbake.</verse><verse id="4">Selv gikk han en dagsreise ut i ørkenen. Der satte han seg under en gyvelbusk, og han ønsket seg døden og sa: Det er nok! Ta nå mitt liv, Herre! For jeg er ikke bedre enn fedrene mine.</verse><verse id="5">Så la han seg ned og sovnet under gyvelbusken. Da rørte en engel ved ham og sa til ham: Stå opp og et!</verse><verse id="6">Da han så opp, fikk han se at ved hodet hans lå det en kake, stekt på hete steiner, og at det sto en krukke med vann. Og han åt og drakk og la seg ned igjen.</verse><verse id="7">Men Herrens engel kom igjen andre gangen og rørte ved ham og sa: Stå opp og et! Ellers blir veien for lang for deg.</verse><verse id="8">Da sto han opp og åt og drakk. Og styrket ved denne maten gikk han førti dager og førti netter, til han kom til Guds berg, Horeb.</verse><verse id="9">Der gikk han inn i hulen og ble der om natten. Og se, Herrens ord kom til ham. Han sa til ham: Hva vil du her, Elia?</verse><verse id="10">Han svarte: Jeg har vært nidkjær for Herren, hærskarenes Gud. For Israels barn har forlatt din pakt. Dine altere har de revet ned, og dine profeter har de drept med sverd. Jeg er alene tilbake, og meg står de etter livet.</verse><verse id="11">Han sa: Gå ut og stå på fjellet for Herrens åsyn! Og se, Herren gikk forbi. Foran ham for en stor og sterk storm som kløvde fjell og knuste klipper, men Herren var ikke i stormen. Etter stormen kom det et jordskjelv, men Herren var ikke i jordskjelvet.</verse><verse id="12">Etter jordskjelvet kom det en ild, men Herren var ikke i ilden. Etter ilden kom lyden av en stille susing.</verse><verse id="13">Da Elia hørte den, dekket han ansiktet med kappen og gikk ut og sto ved inngangen til hulen. Og se, en røst kom til ham og sa: Hva vil du her, Elia?</verse><verse id="14">Han svarte: Jeg har vært nidkjær for Herren, hærskarenes Gud. For Israels barn har forlatt din pakt. Dine altere har de revet ned, og dine profeter har de drept med sverd. Jeg er alene tilbake, og meg står de etter livet.</verse><verse id="15">Da sa Herren til ham: Gå tilbake og ta veien til ødemarken ved Damaskus. Gå inn i byen og salv Hasael til konge over Syria!</verse><verse id="16">Jehu, Nimsis sønn, skal du salve til konge over Israel, og Elisja, Safats sønn, fra Abel-Mehola, skal du salve til profet i ditt sted.</verse><verse id="17">Og det skal gå slik at den som slipper unna Hasaels sverd, skal Jehu drepe. Og den som slipper unna Jehus sverd, skal Elisja drepe.</verse><verse id="18">Men jeg vil la sju tusen bli tilbake i Israel, alle som ikke har bøyd kne for Ba’al, og alle som ikke har kysset ham med sin munn.</verse><verse id="19">Da Elia nå gikk derfra, møtte han Elisja, Safats sønn, som holdt på å pløye. Tolv par okser gikk foran ham, og selv var han ved det tolvte paret. Og Elia gikk bort til ham og kastet kappen sin over ham.</verse><verse id="20">Da forlot han oksene og sprang etter Elia og sa: La meg først få kysse min far og min mor, så vil jeg følge deg! Han svarte: Gå bare hjem! For hva har jeg gjort med deg?</verse><verse id="21">Så forlot han ham og gikk hjem. Han tok de to oksene og slaktet dem, og med oksenes åk kokte han kjøttet og ga det til folket der, og de åt. Så gjorde han seg ferdig og fulgte Elia og tjente ham.</verse></chapter><chapter id="20"><verse id="1">Syrerkongen Benhadad samlet hele hæren sin, og trettito konger fulgte ham med hester og vogner. Han dro opp og beleiret Samaria og kjempet mot byen.</verse><verse id="2">Han skikket sendebud inn i byen til Akab, Israels konge,</verse><verse id="3">med dette budskapet: Så sier Benhadad: Ditt sølv og ditt gull hører meg til, og de vakreste av dine hustruer og barn hører også meg til!</verse><verse id="4">Israels konge svarte og sa: Det er som du sier, min herre konge! Jeg og alt hva mitt er, hører deg til.</verse><verse id="5">Men sendebudene kom igjen og sa: Så sier Benhadad: Jeg sendte bud til deg og sa: Ditt sølv og ditt gull og dine hustruer og dine barn skal du gi meg.</verse><verse id="6">I morgen ved denne tiden sender jeg mine tjenere til deg. De skal ransake ditt hus og dine tjeneres hus, og alt som er dine øynes lyst, skal de ta og føre bort med seg.</verse><verse id="7">Da kalte Israels konge alle landets eldste til seg og sa: Nå kan dere vel klart se at han bare vil oss ondt! Han sendte bud til meg og krevde mine hustruer og mine barn, mitt sølv og mitt gull. Og jeg nektet ham det ikke.</verse><verse id="8">Da sa alle de eldste og hele folket til ham: Du må ikke høre på ham og ikke gi etter.</verse><verse id="9">Så sa han til Benhadads sendebud: Si til min herre kongen: Alt det du første gangen sendte bud til din tjener om, vil jeg gjøre. Men dette kan jeg ikke gjøre. - Med dette svaret vendte sendebudene tilbake til ham.</verse><verse id="10">Da sendte Benhadad igjen bud til ham og sa: Måtte gudene la det gå meg ille både nå og siden om Samarias støv skal kunne fylle nevene på alt det folket som er i mitt følge.</verse><verse id="11">Da svarte Israels konge og sa: Si til ham: Ikke skulle den som binder sverdet på seg, rose seg lik den som løser det av seg!</verse><verse id="12">Da Benhadad hørte dette svaret, mens han selv og kongene satt og drakk i løvhyttene, sa han til mennene sine: Still dere opp! Og de stilte seg opp mot byen.</verse><verse id="13">Da trådte en profet fram for Akab, Israels konge, og sa: Så sier Herren: Ser du hele den store mengden? Jeg gir dem i dag i din hånd, og du skal kjenne at jeg er Herren.</verse><verse id="14">Akab spurte: Ved hvem? Han svarte: Så sier Herren: Ved landshøvdingenes unge menn. Så spurte han: Hvem skal begynne striden? Han svarte: Du selv.</verse><verse id="15">Så mønstret han landshøvdingenes unge menn, de var to hundre og trettito. Etter dem mønstret han alt folket, alle Israels barn, sju tusen mann.</verse><verse id="16">De dro ut om middagen, mens Benhadad satt og drakk seg drukken i løvhyttene med de trettito kongene som var kommet ham til hjelp.</verse><verse id="17">Landshøvdingenes unge menn dro først ut. Benhadad sendte folk ut for å speide, og de meldte ham at det hadde dratt krigsfolk ut fra Samaria.</verse><verse id="18">Da sa han: Enten de nå har dratt ut i fredelig ærend, eller de har dratt ut til strid, så grip dem levende!</verse><verse id="19">Så dro de da ut fra byen, landshøvdingenes unge menn og hæren som fulgte dem,</verse><verse id="20">og de hogg ned hver sin mann. Syrerne flyktet, og Israel forfulgte dem. Og Benhadad, kongen i Syria, slapp unna på en hest sammen med noen ryttere.</verse><verse id="21">Så dro Israels konge ut og slo hestene og stridsvognene, så det ble et stort mannefall blant syrerne.</verse><verse id="22">Da trådte profeten fram til Israels konge og sa til ham: Gå nå i gang med å ruste deg og tenk vel over hva du skal gjøre! For til neste år drar kongen i Syria igjen opp imot deg.</verse><verse id="23">Men syrerkongens tjenere sa til ham: Deres guder er fjellguder, derfor vant de over oss. La oss heller kjempe mot dem på sletten, for da vinner vi sikkert over dem.</verse><verse id="24">Gjør nå slik: Avsett kongene, hver fra sin plass, og sett stattholdere i deres sted!</verse><verse id="25">Skaff deg selv en hær som er like stor som den du mistet, og like mange hester og vogner. La oss så kjempe med dem på sletten! Da vinner vi sikkert over dem! - Og han hørte på rådet deres og gjorde som de sa.</verse><verse id="26">Året etter mønstret Benhadad syrerne og dro fram til Afek for å kjempe mot Israel.</verse><verse id="27">Og Israels barn ble mønstret. De fikk utstyret sitt og dro ut imot dem. Israels barn leiret seg midt imot dem som to små geiteflokker, mens syrerne fylte landet.</verse><verse id="28">Da trådte Guds mann fram og sa til Israels konge: Så sier Herren: Fordi syrerne har sagt: Herren er en fjellgud og ikke en dalgud, så vil jeg gi hele denne store mengden i din hånd, og dere skal kjenne at jeg er Herren.</verse><verse id="29">Så lå de nå i leir midt imot hverandre i sju dager. På den sjuende dagen kom det til kamp, og Israels barn hogg på én dag ned hundre tusen mann fotfolk av syrerne.</verse><verse id="30">De som ble tilbake, flyktet til Afek og inn i byen. Men muren falt ned over de tjuesju tusen mann som var blitt tilbake. Benhadad flyktet også og kom inn i byen. Og han sprang fra kammer til kammer.</verse><verse id="31">Da sa hans tjenere til ham: Vi har hørt at kongene av Israels hus er milde konger. La oss kle oss i sekk og legge rep om hodet og så gå ut til Israels konge. Kanskje han da lar deg få leve!</verse><verse id="32">Så bandt de sekk om seg og la rep om hodet, og da de kom til Israels konge, sa de: Din tjener Benhadad sier: La meg få leve! Han svarte: Er han ennå i live? Han er min bror!</verse><verse id="33">Mennene tok dette for et godt tegn, og de tok ham straks på ordet. De sa: Benhadad er din bror! Da sa han: Gå og hent ham! Så kom Benhadad ut til ham, og han lot ham stige opp i vognen sin.</verse><verse id="34">Og Benhadad sa til ham: De byene som min far tok fra din far, vil jeg gi tilbake, og du kan bygge deg kjøpmannsgater i Damaskus, likesom min far gjorde i Samaria. Akab svarte: På det vilkår vil jeg gi deg fri! Så sluttet han en pakt med ham og ga ham fri.</verse><verse id="35">Men en av profetenes disipler sa på Herrens bud til en annen: Slå meg! Men mannen ville ikke slå ham.</verse><verse id="36">Da sa han til ham: Fordi du ikke lød Herrens røst, så skal en løve drepe deg når du går bort fra meg. Og da han gikk fra ham, kom en løve imot ham og drepte ham.</verse><verse id="37">Så møtte han en annen mann og sa: Slå meg! Og mannen slo ham så han ble såret.</verse><verse id="38">Deretter gikk profeten og stilte seg på veien for å møte kongen. Men han gjorde seg ukjennelig ved å legge et bind over øynene.</verse><verse id="39">Da nå kongen kom forbi, ropte han til kongen: Din tjener var dratt ut og var med i striden. Men i det samme kom det en mann fram som førte en annen mann til meg og sa: Ta vare på denne mannen! Blir han borte, skal ditt liv tre i stedet for hans liv, eller også skal du betale meg en talent sølv.</verse><verse id="40">Men din tjener hadde noe å gjøre her og der, og så ble mannen borte. Da sa Israels konge til ham: Slik skal din dom være, du har selv felt den.</verse><verse id="41">Da skyndte han seg og rev bindet fra øynene, og Israels konge kjente ham og så at han var en av profetene.</verse><verse id="42">Og profeten sa til ham: Så sier Herren: Fordi du lot den mannen som jeg hadde bannlyst, slippe ut av hendene på deg, så skal ditt liv tre i stedet for hans liv og ditt folk i stedet for hans folk.</verse><verse id="43">Så dro Israels konge hjem, mismodig og harm, og kom til Samaria.</verse></chapter><chapter id="21"><verse id="1">En tid etter skjedde dette: Jisre’elitten Nabot hadde en vingård i Jisre’el ved siden av et slott som tilhørte Akab, kongen i Samaria.</verse><verse id="2">Akab talte med Nabot og sa: Gi meg vingården din, så jeg kan ha den til grønnsakhage! For den ligger tett ved mitt hus. Jeg vil gi deg en bedre vingård i stedet for den, eller om du så synes, vil jeg gi deg så mye i penger som den er verd.</verse><verse id="3">Men Nabot svarte: Måtte Herren forby at jeg skulle gi deg fedrearven min!</verse><verse id="4">Så gikk Akab hjem, mismodig og harm for det svaret jisre’elitten Nabot hadde gitt ham da han sa: Jeg vil ikke gi deg fedrearven min! Og han la seg på sengen og vendte ansiktet bort, og ville ikke ha mat.</verse><verse id="5">Da kom hans kone Jesabel inn til ham, og hun spurte: Hvorfor er du så mismodig at du ikke vil ha mat?</verse><verse id="6">Han svarte: Jeg talte med jisre’elitten Nabot og sa til ham: Gi meg vingården din for penger, eller om du heller vil det, så gir jeg deg en annen vingård i stedet. Men han sa: Jeg vil ikke gi deg min vingård.</verse><verse id="7">Da sa hans kone Jesabel til ham: Nå får du vise at du er konge over Israel! Stå opp, ta til deg mat og vær vel til mote! Jeg skal sørge for at du får jisre’elitten Nabots vingård.</verse><verse id="8">Så skrev hun et brev i Akabs navn og satte segl på det med hans signetring. Hun sendte brevet til de eldste og fornemste som bodde i den samme byen som Nabot.</verse><verse id="9">I brevet skrev hun: Lys til en faste og la Nabot sitte øverst blant folket.</verse><verse id="10">La så to fordervede menn sitte midt imot ham, så de kan vitne mot ham og si: Du har forbannet Gud og kongen! Før ham så ut og stein ham i hjel.</verse><verse id="11">Og mennene i byen, de eldste og stormennene i byen hans, gjorde det Jesabel hadde sendt bud til dem om, slik som det var skrevet i det brevet hun hadde sendt dem.</verse><verse id="12">De lyste til en faste og lot Nabot sitte øverst blant folket.</verse><verse id="13">Så kom to fordervede menn og satte seg midt imot ham, og de fordervede mennene vitnet mot Nabot så folket hørte det, og sa: Nabot har forbannet Gud og kongen! Og de førte ham utenfor byen og steinet ham i hjel.</verse><verse id="14">Så sendte de bud til Jesabel og sa: Nabot er blitt steinet og er død.</verse><verse id="15">Med det samme Jesabel hørte at Nabot var blitt steinet og var død, sa hun til Akab: Stå opp og ta jisre’elitten Nabots vingård i eie, den som han ikke ville la deg få for penger! For Nabot lever ikke lenger, han er død.</verse><verse id="16">Da Akab hørte at Nabot var død, sto han opp og ville gå ned til jisre’elitten Nabots vingård og ta den i eie.</verse><verse id="17">Men Herrens ord kom til tisbitten Elia, og det lød så:</verse><verse id="18">Stå opp, gå ned og møt Akab, Israels konge, som bor i Samaria. Nå er han i Nabots vingård. Han er gått dit ned for å ta den i eie.</verse><verse id="19">Og du skal tale slik til ham: Så sier Herren: Har du nå både myrdet og arvet? Og du skal si til ham: Så sier Herren: På det stedet hvor hundene slikket Nabots blod, skal hundene også slikke ditt blod!</verse><verse id="20">Men Akab sa til Elia: Har du funnet meg, du min fiende? Han svarte: Ja, jeg har funnet deg, fordi du har solgt deg til å gjøre det som er ondt i Herrens øyne.</verse><verse id="21">Derfor vil jeg føre ulykke over deg og feie etter deg og utrydde alle menn i Akabs hus, både myndige og umyndige i Israel.</verse><verse id="22">Og jeg vil gjøre med ditt hus som med Jeroboams, Nebats sønns hus og med Basjas, Akias sønns hus, fordi du har vakt min harme, og fordi du har fått Israel til å synde.</verse><verse id="23">Også om Jesabel har Herren talt, og han har sagt: Hundene skal fortære Jesabel ved Jisre’els voll.</verse><verse id="24">Den av Akabs hus som dør i byen, skal hundene fortære. Og den som dør ute på marken, skal himmelens fugler fortære.</verse><verse id="25">Det har aldri vært noen som Akab, han som solgte seg til å gjøre det som var ondt i Herrens øyne, fordi hans kone Jesabel egget ham.</verse><verse id="26">Hans ferd var over all måte avskyelig. Han fulgte avgudene, slik som amorittene hadde gjort, de som Herren drev bort for Israels barn.</verse><verse id="27">Men da Akab hørte det Elia sa, flerret han klærne sine og la sekk omkring seg og fastet. Og han sov i sekk og gikk stille omkring.</verse><verse id="28">Da kom Herrens ord til tisbitten Elia, og det lød så:</verse><verse id="29">Har du sett at Akab har ydmyket seg for meg? Fordi han har ydmyket seg for meg, vil jeg ikke la ulykken komme i hans dager, men i hans sønns dager vil jeg la ulykken komme over hans hus.</verse></chapter><chapter id="22"><verse id="1">I tre år holdt de seg i ro, og det var ikke noen krig mellom Syria og Israel.</verse><verse id="2">Men i det tredje året hendte det at Josjafat, Judas konge, dro ned til Israels konge.</verse><verse id="3">Da sa Israels konge til tjenerne sine: Vet dere ikke at Ramot i Gilead hører oss til? Og vi sitter stille og tar det ikke fra kongen i Syria!</verse><verse id="4">Og han sa til Josjafat: Vil du dra med meg i krig til Ramot i Gilead? Josjafat svarte Israels konge: Som du, så jeg! Som ditt folk, så mitt folk! Som dine hester, så mine hester!</verse><verse id="5">Og Josjafat sa videre til Israels konge: Søk likevel først å få vite hva Herren sier!</verse><verse id="6">Da kalte Israels konge profetene sammen. Det var omkring fire hundre mann. Og han spurte dem: Skal jeg dra i krig mot Ramot i Gilead, eller skal jeg la det være? De svarte: Dra opp! Herren vil gi det i kongens hånd.</verse><verse id="7">Men Josjafat sa: Finnes det ikke en annen av Herrens profeter her, så vi kunne spørre Herren til råds gjennom ham?</verse><verse id="8">Israels konge svarte Josjafat: Det finnes en til, og vi kan spørre Herren til råds gjennom ham. Men jeg hater ham, fordi han ikke profeterer godt om meg, bare ondt. Det er Mika, Jimlas sønn. Josjafat sa: Kongen skulle ikke tale slik.</verse><verse id="9">Da kalte Israels konge på en av hoffolkene og sa: Skynd deg og hent Mika, Jimlas sønn!</verse><verse id="10">Imens satt Israels konge og Josjafat, Judas konge, i kongelig skrud, hver på sin trone, på en treskeplass ved inngangen til Samarias port. Og alle profetene sto foran dem og sa fram sine profetier.</verse><verse id="11">Og Sidkia, Kena’anas sønn, gjorde seg horn av jern og sa: Så sier Herren: Med disse skal du stange syrerne til du får gjort ende på dem.</verse><verse id="12">Og alle profetene spådde likedan og sa: Dra opp til Ramot i Gilead! Så skal du ha lykken med deg, og Herren skal gi byen i kongens hånd.</verse><verse id="13">Budet som var gått for å hente Mika, sa til ham: Profetene spår med én munn godt for kongen. La nå også ordene dine stemme overens med deres, og spå godt!</verse><verse id="14">Mika svarte: Så sant Herren lever: Det som Herren sier til meg, det vil jeg tale.</verse><verse id="15">Da han nå kom til kongen, sa kongen til ham: Mika! Skal vi dra i krig til Ramot i Gilead, eller skal vi la det være? Han svarte: Dra opp! Så skal du ha lykken med deg, og Herren skal gi byen i kongens hånd.</verse><verse id="16">Men kongen sa til ham: Hvor mange ganger skal jeg ha deg til å sverge på at du ikke skal tale annet til meg enn sannhet i Herrens navn?</verse><verse id="17">Da sa han: Jeg så hele Israel spredt utover fjellene som en saueflokk uten gjeter. Og Herren sa: Disse har ingen herre, la dem vende tilbake i fred, hver til sitt hus!</verse><verse id="18">Da sa Israels konge til Josjafat: Var det ikke det jeg sa til deg? Han profeterer ikke godt om meg, bare ondt!</verse><verse id="19">Men Mika sa: Så hør da Herrens ord: Jeg så Herren sitte på sin trone og hele himmelens hær stå omkring ham på hans høyre og venstre side.</verse><verse id="20">Og Herren sa: Hvem vil lokke Akab til å dra opp til Ramot i Gilead, så han faller der? Og den ene sa så og den andre så.</verse><verse id="21">Da gikk ånden* fram og stilte seg for Herrens åsyn og sa: Jeg skal lokke ham. Herren spurte ham: Hvordan?</verse><verse id="22">Han svarte: Jeg vil gå av sted og være en løgnens ånd i alle hans profeters munn. Da sa Herren: Ja, du skal lokke ham. Det skal også lykkes deg. Gå av sted og gjør det!</verse><verse id="23">Se, nå har Herren lagt en løgnens ånd i munnen på alle disse profetene dine. Men Herren har varslet ulykke for deg.</verse><verse id="24">Da gikk Sidkia, Kena’anas sønn, fram og slo Mika på kinnet og sa: Hvordan er Herrens Ånd gått over fra meg for å tale til deg?</verse><verse id="25">Mika svarte: Det skal du få se den dagen du flykter fra kammer til kammer for å gjemme deg.</verse><verse id="26">Da sa Israels konge: Ta Mika og før ham tilbake til byens høvedsmann Amon og til kongesønnen Joasj.</verse><verse id="27">Og si til dem: Så sier kongen: Sett ham i fangehuset og la ham leve på knapp tildeling av vann og brød til jeg kommer uskadd hjem igjen!</verse><verse id="28">Mika sa: Kommer du uskadd hjem igjen, så har Herren ikke talt gjennom meg. Og han sa: Hør dette, alle folk!</verse><verse id="29">Så dro Israels konge og Judas konge Josjafat opp til Ramot i Gilead.</verse><verse id="30">Og Israels konge sa til Josjafat: Jeg vil forkle meg og så gå i striden. Men du kan ta på deg dine vanlige klær! Så forkledde Israels konge seg og gikk i striden.</verse><verse id="31">Men kongen i Syria hadde befalt sine trettito høvedsmenn for stridsvognene: Dere skal ikke kjempe mot noen, verken liten eller stor, bare mot Israels konge.</verse><verse id="32">Da nå høvedsmennene for stridsvognene så Josjafat, sa de: Dette er sikkert Israels konge. Og de vendte seg dit for å kjempe mot ham. Da satte Josjafat i et høyt rop.</verse><verse id="33">Og da høvedsmennene for stridsvognene så at det ikke var Israels konge, vendte de seg fra ham igjen.</verse><verse id="34">Men en mann spente buen og skjøt på måfå. Han traff Israels konge mellom brynjeskjørtet og brynjen. Da sa kongen til sin vognstyrer: Snu og før meg ut av hæren! Jeg er såret.</verse><verse id="35">Men striden ble stadig hardere denne dagen, og kongen ble holdt oppreist i vognen, mot syrerne. Men om kvelden døde han, og blodet fra såret rant ned i vognen.</verse><verse id="36">Ved solnedgang gikk det et rop gjennom leiren: Hver mann hjem til sin by og sitt land!</verse><verse id="37">Slik døde kongen, og de førte ham til Samaria og begravde ham der.</verse><verse id="38">Da de skylte vognen i dammen ved Samaria, slikket hundene blodet hans mens horene badet seg der, etter det ordet som Herren hadde talt.</verse><verse id="39">Det som ellers er å fortelle om Akab, om alt det han gjorde, om det elfenbenshuset han bygde og om alle de byene han bygde, det er skrevet i Israels kongers krønike.</verse><verse id="40">Og Akab la seg til hvile hos sine fedre, og hans sønn Akasja ble konge etter ham.</verse><verse id="41">Josjafat, Asas sønn, ble konge over Juda i Akabs, Israels konges fjerde år.</verse><verse id="42">Josjafat var trettifem år gammel da han ble konge, og han regjerte i Jerusalem i tjuefem år. Hans mor hette Asuba og var datter av Sjilhi.</verse><verse id="43">Han vandret i ett og alt på sin far Asas vei, han vek ikke fra den, men gjorde det som var rett i Herrens øyne.</verse><verse id="44">Men offerhaugene ble ikke nedlagt. Folket ble ved å ofre og brenne røkelse på haugene.</verse><verse id="45">Josjafat holdt fred med Israels konge.</verse><verse id="46">Det som ellers er å fortelle om Josjafat, om de store gjerninger han gjorde, og om de krigene han førte, det er skrevet i Judas kongers krønike.</verse><verse id="47">De siste av dem som drev tempelutukt, de som var igjen fra hans far Asas tid, utryddet han av landet.</verse><verse id="48">Det var den gang ingen konge i Edom, en stattholder regjerte der.</verse><verse id="49">Josjafat hadde ti Tarsis-skip som skulle gå til Ofir etter gull. Men de kom ikke av sted, for noen av skipene forliste ved Esjon-Geber.</verse><verse id="50">Da sa Akasja, Akabs sønn, til Josjafat: La mine folk fare med dine folk på skipene! Men Josjafat ville ikke det.</verse><verse id="51">Og Josjafat la seg til hvile hos sine fedre og ble begravet hos sine fedre i sin far Davids by. Og hans sønn Joram ble konge etter ham.</verse><verse id="52">Akasja, Akabs sønn, ble konge over Israel i Samaria i Josjafats, Judas konges syttende år og regjerte over Israel i to år.</verse><verse id="53">Han gjorde det som var ondt i Herrens øyne, og vandret på sin fars og sin mors vei og på Jeroboams, Nebats sønns vei, han som fikk Israel til å synde.</verse></chapter></book><book id="12" name="2 Kongebok" shortname="2ki"><chapter id="1"><verse id="1">Etter Akabs død gjorde Moab opprør mot Israel.</verse><verse id="2">Akasja styrtet ut gjennom gitteret i sin sal i Samaria og ble syk. Da skikket han noen sendebud av sted og sa til dem: Gå og spør Ba’al-Sebub, Ekrons gud, om jeg skal komme meg av denne sykdommen!</verse><verse id="3">Men Herrens engel sa til tisbitten Elia: Stå opp og møt sendebudene fra Samarias konge, og si til dem: Er det fordi det ikke er noen Gud i Israel at dere går av sted og spør Ba’al-Sebub, Ekrons gud?</verse><verse id="4">Derfor sier Herren så: Du skal ikke stige ned fra den sengen du er steget opp i, du skal dø. Dermed gikk Elia.</verse><verse id="5">Da sendebudene vendte tilbake til kongen, spurte han dem: Hvorfor er dere vendt tilbake?</verse><verse id="6">De svarte: En mann kom og møtte oss, og han sa: Gå tilbake til kongen som har sendt dere, og si til ham: Så sier Herren: Er det fordi det ikke er noen Gud i Israel at du sender bud for å spørre Ba’al-Sebub, Ekrons gud? Derfor skal du ikke stige ned fra den sengen du er steget opp i, du skal dø.</verse><verse id="7">Han spurte dem: Hvordan så den mannen ut som kom dere i møte og talte slik til dere?</verse><verse id="8">De svarte: Det var en mann i en lodden kappe, med et lærbelte bundet om livet. Da sa han: Det var tisbitten Elia.</verse><verse id="9">Og han sendte til ham en høvedsmann over femti sammen med sine menn. Han gikk opp til ham, der han satt på toppen av fjellet, og sa til ham: Du Guds mann: Kongen sier: Kom ned!</verse><verse id="10">Men Elia svarte høvedsmannen over femti: Er jeg en Guds mann, så skal ild fare ned fra himmelen og fortære deg og dine femti menn! Da for det ild ned fra himmelen og fortærte ham og hans femti menn.</verse><verse id="11">Så sendte kongen til ham en annen høvedsmann over femti sammen med sine menn. Han tok til orde og sa til ham: Du Guds mann! Så sier kongen: Kom straks ned!</verse><verse id="12">Men Elia svarte dem: Er jeg en Guds mann, så skal ild fare ned fra himmelen og fortære deg og dine femti menn! Da for Guds ild ned fra himmelen og fortærte ham og hans femti menn.</verse><verse id="13">Så sendte kongen igjen en tredje høvedsmann over femti med sine menn. Denne tredje høvedsmannen gikk opp til Elia og falt på kne for ham og bønnfalt ham og sa til ham: Du Guds mann! La mitt liv og disse dine femti tjeneres liv være dyrt i dine øyne!</verse><verse id="14">Ild for ned fra himmelen og fortærte begge de første høvedsmenn over femti med deres menn. Men la nå mitt liv være dyrt i dine øyne.</verse><verse id="15">Da sa Herrens engel til Elia: Gå ned med ham, og vær ikke redd ham! Så sto han opp og gikk med ham ned til kongen.</verse><verse id="16">Og han sa til ham: Så sier Herren: Fordi du skikket sendebud og ville spørre Ba’al-Sebub, Ekrons gud, som om det ikke var noen Gud i Israel som du kunne spørre om dette - derfor skal du ikke stige ned fra den sengen du er steget opp i, du skal dø.</verse><verse id="17">Det Herrens ord som Elia hadde talt, gikk i oppfyllelse, og han døde. Og Joram* ble konge i hans sted i Judas konge Jorams, Josjafats sønns andre år. For han hadde ingen sønn.</verse><verse id="18">Det som ellers er å fortelle om Akasja og det han gjorde, det er skrevet i Israels kongers krønike.</verse></chapter><chapter id="2"><verse id="1">Den gang Herren ville ta Elia opp til himmelen i en storm, gikk Elia og Elisja fra Gilgal.</verse><verse id="2">Og Elia sa til Elisja: Bli her! For Herren har sendt meg til Betel. Men Elisja sa: Så sant Herren lever, og så sant du selv lever: Jeg forlater deg ikke. Så gikk de ned til Betel.</verse><verse id="3">Da gikk profetenes disipler, som var i Betel, ut til Elisja og sa til ham: Vet du at i dag vil Herren ta din herre bort fra deg over hodet på deg? Han svarte: Ja, jeg vet det. Ti bare stille!</verse><verse id="4">Så sa Elia til ham: Elisja, bli her! For Herren har sendt meg til Jeriko. Men han sa: Så sant Herren lever, og så sant du selv lever: Jeg forlater deg ikke. Så kom de til Jeriko.</verse><verse id="5">Da gikk profetenes disipler, som var i Jeriko, fram til Elisja og sa til ham: Vet du at i dag vil Herren ta din herre bort fra deg over hodet på deg? Han svarte: Ja, jeg vet det. Ti bare stille!</verse><verse id="6">Så sa Elia til ham: Bli her! For Herren har sendt meg til Jordan. Men han sa: Så sant Herren lever, og så sant du selv lever: Jeg forlater deg ikke. Så gikk de begge av sted.</verse><verse id="7">Og femti av profetenes disipler gikk av sted og ble stående rett imot dem langt borte. Men selv sto de begge ved Jordan.</verse><verse id="8">Da tok Elia kappen sin og rullet den sammen og slo på vannet. Det skilte seg til begge sider, og de gikk begge over på det tørre.</verse><verse id="9">Da de nå var gått over, sa Elia til Elisja: Si hva du ønsker jeg skal gjøre for deg før jeg blir tatt bort fra deg! Elisja sa: La meg få en dobbel del av din ånd!</verse><verse id="10">Han svarte: Det er en stor ting du ber om. Hvis du ser meg når jeg blir tatt bort fra deg, skal du få det du ber om, ellers får du det ikke.</verse><verse id="11">Mens de så gikk og talte sammen, kom det brått en ildvogn og ildhester og skilte dem fra hverandre. Og Elia for i stormen opp til himmelen.</verse><verse id="12">Da Elisja så det, ropte han: Min far, min far, Israels vogner og ryttere! Og han så ham ikke mer. Da tok han fatt i klærne sine og rev dem i to stykker.</verse><verse id="13">Så tok han opp Elias kappe som var falt av ham. Og han vendte tilbake og sto ved Jordans bredd.</verse><verse id="14">Og han tok Elias kappe, som var falt av ham, og slo på vannet og sa: Hvor er Herren, Elias Gud? Slik slo også Elisja på vannet, så det skilte seg til begge sider, og han gikk over.</verse><verse id="15">Profetenes disipler i Jeriko som sto rett imot ham, så ham, og de sa: Elias ånd hviler over Elisja. Og de kom imot ham og bøyde seg til jorden for ham.</verse><verse id="16">De sa til ham: Her hos dine tjenere er det femti sterke menn. La dem gå av sted og lete etter din herre! Kanskje Herrens Ånd har tatt ham og kastet ham på et eller annet fjell eller i en eller annen dal. Han svarte: Dere skal ikke sende noen av sted.</verse><verse id="17">Men de presset ham så lenge at han kjente seg brydd, og han sa: Send dem da av sted! Så sendte de femti mann av sted, og de lette i tre dager, men de fant ham ikke.</verse><verse id="18">De vendte tilbake til ham mens han ennå var i Jeriko, og han sa til dem: Sa jeg ikke til dere at dere ikke skulle gå?</verse><verse id="19">Mennene i byen sa til Elisja: Byen ligger godt til, som min herre ser. Men vannet er dårlig, og landet lider under for tidlige fødsler.</verse><verse id="20">Da sa han: Hent en ny skål til meg og legg salt i den! Så gjorde de det.</verse><verse id="21">Og han gikk ut til det stedet hvor vannet strømmet fram, og kastet salt nedi og sa: Så sier Herren: Nå har jeg gjort dette vannet friskt, det skal ikke mer volde død eller for tidlige fødsler.</verse><verse id="22">Og vannet ble friskt og har vært så til denne dag, etter det ordet som Elisja hadde talt.</verse><verse id="23">Fra Jeriko dro profeten opp til Betel. Mens han gikk opp etter veien, kom det noen unggutter ut fra byen. De spottet ham og ropte til ham: Gå opp, din snauskalle! Gå opp, din snauskalle!</verse><verse id="24">Da han så vendte seg om og fikk se dem, lyste han forbannelse over dem i Herrens navn. Da kom det to binner ut av skogen, og de rev i hjel førtito av ungguttene.</verse><verse id="25">Derfra gikk han til Karmel-fjellet, og vendte så tilbake til Samaria.</verse></chapter><chapter id="3"><verse id="1">Joram, Akabs sønn, ble konge over Israel i Samaria i Juda-kongen Josjafats attende år, og han regjerte i tolv år.</verse><verse id="2">Han gjorde det som var ondt i Herrens øyne, men likevel ikke som sin far og mor, for han tok bort den Ba’al-støtten som hans far hadde laget.</verse><verse id="3">Men han ble hengende ved Jeroboams, Nebats sønns synder, de som Jeroboam hadde fått Israel til å gjøre. Dem holdt han ikke opp med.</verse><verse id="4">Mesja, kongen i Moab, drev med saueavl. Han betalte i skatt til Israels konge: hundre tusen lam og ullen av hundre tusen værer.</verse><verse id="5">Men da Akab var død, gjorde kongen i Moab opprør mot Israels konge.</verse><verse id="6">Da dro kong Joram ut fra Samaria og mønstret hele Israel.</verse><verse id="7">Så sendte han bud til Judas konge Josjafat og sa: Moabs konge har gjort opprør mot meg, vil du dra med meg og kjempe mot Moab? Han svarte: Ja, jeg vil dra med. Som du, så jeg! Som ditt folk, så mitt folk! Som dine hester, så mine hester!</verse><verse id="8">Og han spurte: Hvilken vei skal vi dra dit opp? Han svarte: Gjennom Edoms ørken.</verse><verse id="9">Så dro Israels konge og Judas konge og Edoms konge av sted. Da de hadde dratt sju dagsreiser fram, fantes det ikke vann, verken for hæren eller for buskapen som de hadde med seg.</verse><verse id="10">Da sa Israels konge: Å, har Herren kalt disse tre kongene hit for å gi dem i Moabs hånd?</verse><verse id="11">Men Josjafat sa: Er det ikke noen av Herrens profeter her, så vi kunne spørre Herren til råds gjennom ham? Da svarte en av Israels konges tjenere: Elisja, Safats sønn, er her, han som helte vann over Elias hender*.</verse><verse id="12">Josjafat sa: Hos ham er Herrens ord! Så dro Israels konge og Josjafat og Edoms konge ned til ham.</verse><verse id="13">Men Elisja sa til Israels konge: Hva har jeg med deg å gjøre? Gå du til din fars profeter og til din mors profeter! Israels konge svarte ham: Nei, det er Herren som har kalt disse tre kongene hit for å gi dem i Moabs hånd.</verse><verse id="14">Da sa Elisja: Så sant Herren, hærskarenes Gud, lever, han som jeg tjener: Var det ikke for Judas konge Josjafats skyld, så ville jeg ikke ense deg eller se på deg!</verse><verse id="15">Men hent nå en harpespiller til meg! Da så harpespilleren spilte på harpen, kom Herrens Ånd over ham.</verse><verse id="16">Og han sa: Så sier Herren: Grav grøft ved grøft i dalen her!</verse><verse id="17">For så sier Herren: Dere skal ikke se vind og ikke se regn, men likevel skal denne dalen bli fylt med vann, så dere får drikke, både dere selv og buskapen og kløvdyrene.</verse><verse id="18">Men dette er ikke nok i Herrens øyne. Han vil også gi Moab i deres hånd.</verse><verse id="19">Dere skal innta hver befestet by og hver storby. Hvert godt tre skal dere felle. Alle vannkilder skal dere stoppe igjen. Hvert godt jordstykke skal dere ødelegge med stein.</verse><verse id="20">Morgenen etter, ved den tid matofferet blir båret fram, da kom det vann fra Edom-kanten, og landet ble fylt med vann.</verse><verse id="21">Da moabittene fikk høre at kongene var dratt opp for å kjempe mot dem, ble alle kalt sammen, så mange som på noen måte kunne bære våpen, og de tok stilling ved grensen.</verse><verse id="22">Da de sto opp tidlig om morgenen, og solen gikk opp over vannet, da så det ut for moabittene som om vannet foran dem var rødt som blod.</verse><verse id="23">Og de sa: Det er blod! Kongene har gjort ende på hverandre og slått hverandre i hjel. Nå til plyndring, moabitter!</verse><verse id="24">Men da de kom til Israels leir, reiste israelittene seg og slo moabittene, som flyktet for dem. Og de trengte inn i landet og slo igjen moabittene.</verse><verse id="25">Så rev de ned byene. På hvert godt jordstykke kastet de hver sin stein og fylte det opp. Hver vannkilde stoppet de igjen, og hvert godt tre felte de, så det ikke ble annet igjen enn stein i Kir-Hareset. Denne byen omringet slyngekasterne og skjøt på den.</verse><verse id="26">Da kongen i Moab så at striden ble for hard for ham, tok han med seg sju hundre våpenføre menn og ville bryte igjennom på den kanten hvor Edoms konge sto, men de kunne ikke.</verse><verse id="27">Da tok han sin førstefødte sønn, som skulle bli konge etter ham, og ofret ham som brennoffer på bymuren. Da kom det stor vrede over Israel. Og de brøt opp derfra og vendte tilbake til sitt land.</verse></chapter><chapter id="4"><verse id="1">En kvinne, kone til en av profetenes disipler, ropte til Elisja og sa: Din tjener, min mann, er død. Du vet at din tjener fryktet Herren. Nå kommer en som han sto i gjeld til, og vil ta begge sønnene mine til treller.</verse><verse id="2">Elisja sa til henne: Hva kan jeg gjøre for deg? Si meg, hva har du i huset? Hun svarte: Din tjenestekvinne har ikke annet i huset enn en krukke med salveolje.</verse><verse id="3">Da sa han: Gå til alle naboene dine og be om å få låne hjem noen tomme kar - bare ikke for få!</verse><verse id="4">Gå så inn og lukk døren etter deg og sønnene dine. Og hell oljen i alle karene. Etter hvert som de blir fulle, skal du sette dem bort.</verse><verse id="5">Og hun gikk fra ham og lukket døren etter seg og sønnene sine. De bar karene fram til henne, og hun helte i.</verse><verse id="6">Da karene var fulle, sa hun til sønnen sin: Bær fram enda et kar til meg! Men han svarte: Det er ikke flere kar. Da stanset oljen.</verse><verse id="7">Så kom hun og fortalte det til Guds mann, og han sa: Gå og selg oljen og betal gjelden din. Så kan du og sønnene dine leve av det som blir til overs.</verse><verse id="8">En dag gikk Elisja over til Sjunem. En velstående kvinne som bodde der, nødde ham til å ete hos seg. Hver gang han siden dro der forbi, tok han inn der og fikk seg mat.</verse><verse id="9">En gang sa hun til mannen sin: Hør her, jeg vet at han som stadig drar forbi oss, er en hellig Guds mann.</verse><verse id="10">La oss mure opp et lite takkammers og sette inn der en seng for ham og et bord og en stol og en lysestake. Når han så kommer til oss, kan han ta inn der.</verse><verse id="11">Så kom han dit en dag og tok inn på takkammerset og la seg der.</verse><verse id="12">Så sa han til Gehasi, tjeneren sin: Kall på den sunamittiske kvinnen som bor her! Så hentet han henne, og hun sto fremfor ham.</verse><verse id="13">Han hadde sagt til ham: Si til henne: Du har gjort deg stor umak for vår skyld. Hva kan jeg gjøre for deg? Kan jeg tale med kongen om noe for deg, eller med hærføreren? Hun svarte: Jeg bor jo her midt iblant mitt folk!</verse><verse id="14">Så sa han: Hva kan jeg da gjøre for henne? Gehasi svarte: Jo, hun har ingen sønn, og mannen hennes er gammel.</verse><verse id="15">Da sa Elisja: Kall på henne! Så kalte han på henne, og hun kom og ble stående i døråpningen.</verse><verse id="16">Profeten sa: Neste år på denne tiden skal du holde en sønn i armene. Men hun svarte: Nei, min herre, du som er en Guds mann! Lyv ikke for din tjenestekvinne!</verse><verse id="17">Og kvinnen ble med barn og fødte en sønn det følgende året, nettopp på den tiden som Elisja hadde sagt henne.</verse><verse id="18">Da barnet ble større, hendte det en dag at han gikk ut til sin far, som var ute hos høstfolkene.</verse><verse id="19">Og han sa til sin far: Hodet mitt! Hodet mitt! Da sa faren til tjenestegutten: Bær ham hjem til hans mor!</verse><verse id="20">Han tok og bar ham hjem til moren, og gutten satt på fanget hennes til midt på dagen. Da døde han.</verse><verse id="21">Hun gikk opp og la ham på sengen til Guds mann, lukket etter ham og gikk ut.</verse><verse id="22">Så kalte hun på mannen sin og sa: Send en av tjenesteguttene til meg med et esel! Så vil jeg skynde meg av sted til Guds mann og så komme tilbake.</verse><verse id="23">Han sa: Hvorfor vil du gå til ham i dag? Det er jo verken nymåne eller sabbat. Men hun sa: La meg bare gå!</verse><verse id="24">Så lot hun eselet sale og sa til tjenestegutten: Før eselet av sted og gå på! Stans meg ikke når jeg rir, uten at jeg sier fra om det.</verse><verse id="25">Så dro hun av sted og kom til Guds mann på Karmel-fjellet. Da Guds mann så henne et stykke borte, sa han til sin tjener Gehasi: Se der kommer kvinnen fra Sjunem!</verse><verse id="26">Spring fort og møt henne og si: Står det vel til med deg og mannen din og med barnet? Hun svarte: Ja, det står vel til.</verse><verse id="27">Men da hun kom opp på fjellet til Elisja, Guds mann, slo hun armene om føttene hans. Da gikk Gehasi fram og ville dra henne bort. Men Guds mann sa: La henne være! For hun har en stor hjertesorg, men Herren har skjult det for meg og ikke latt meg få vite det.</verse><verse id="28">Hun sa: Har jeg vel bedt min herre om en sønn? Sa jeg ikke: Du må ikke narre meg?</verse><verse id="29">Da sa han til Gehasi: Bind opp om deg og ta staven min i hånden og gå av sted! Møter du noen, så hils ikke på ham. Og hilser noen på deg, så svar ham ikke. Og legg staven på guttens ansikt.</verse><verse id="30">Men guttens mor sa: Så sant Herren lever, og så sant du selv lever: Jeg går ikke fra deg! Da sto han opp og fulgte med henne.</verse><verse id="31">Gehasi gikk i forveien og la staven på guttens ansikt. Men det hørtes ikke en lyd, og det viste seg ikke noe tegn til at han merket noe. Så vendte han tilbake og gikk Elisja i møte og fortalte ham det og sa: Gutten våknet ikke.</verse><verse id="32">Da Elisja kom til huset, fikk han se at gutten lå død på hans seng.</verse><verse id="33">Så gikk han inn og lukket døren og ba til Herren.</verse><verse id="34">Så steg han opp i sengen og la seg over gutten med sin munn mot guttens munn og sine øyne mot hans øyne og sine hender på hans hender. Da han bøyde seg slik over gutten, ble kroppen hans varm.</verse><verse id="35">Så sto han opp igjen og gikk én gang fram og tilbake i kammerset. Deretter steg han opp i sengen igjen og bøyde seg over gutten. Da nøs gutten sju ganger og slo øynene opp.</verse><verse id="36">Han kalte på Gehasi og sa: Kall på den sunamittiske kvinnen! Han kalte på henne, og da hun kom inn til ham, sa han: Ta sønnen din!</verse><verse id="37">Og hun kom og falt ned for hans føtter og bøyde seg til jorden. Så tok hun sin sønn og gikk ut.</verse><verse id="38">Elisja vendte tilbake til Gilgal. Det var den gang hungersnød i landet. Da profetenes disipler en gang satt der hos ham, sa han til tjenestegutten: Sett den store gryten over og kok en rett mat for profetenes disipler!</verse><verse id="39">Da gikk en av dem ut på marken for å sanke maturter. Han fant en vill slyngplante og sanket av den ville gresskar, kappen full. Da han kom inn, skar han dem opp i matgryten, for de visste ikke hva det var.</verse><verse id="40">Så øste de opp for mennene for at de skulle ete. Men da de begynte å ete av maten, skrek de opp og ropte: Det er død i gryten, du Guds mann! Og de kunne ikke ete.</verse><verse id="41">Da sa han: Hent noe mel! Og han kastet det i gryten og sa: Øs opp for folket, så de kan få ete! Og da var det ikke lenger noe skadelig i gryten.</verse><verse id="42">En gang kom det en mann fra Ba’al-Sjalisja, som hadde med seg til Guds mann brød som var bakt av førstegrøden. Han hadde tjue byggbrød, og nyhøstet korn i sekken sin. Da sa Elisja: Gi det til folket, så de kan få ete!</verse><verse id="43">Men tjeneren sa: Hvordan kan jeg sette dette fram for hundre mann? Han svarte: Gi det til folket, så de kan få mat! For så sier Herren: De skal ete og få til overs.</verse><verse id="44">Så satte han det fram for dem, og de åt og fikk til overs, slik Herren hadde sagt.</verse></chapter><chapter id="5"><verse id="1">Na’aman, den syriske kongens hærfører, hadde meget å si hos sin herre og var høyt aktet. For Herren hadde gitt Syria seier ved hans hjelp. Han var en veldig stridsmann, men spedalsk.</verse><verse id="2">Syrerne hadde en gang gjort et herjetog og bortført en liten pike som fange fra Israels land. Hun tjente nå hos Na’amans kone.</verse><verse id="3">Hun sa til sin frue: Bare min herre var hos profeten i Samaria! Da skulle nok han fri ham fra spedalskheten.</verse><verse id="4">Na’aman gikk inn til sin herre og fortalte ham det og sa: Så og så har piken fra Israels land sagt.</verse><verse id="5">Da sa kongen i Syria: Dra dit! Så vil jeg sende et brev til Israels konge. - Han dro så av sted og tok med seg ti talenter sølv og seks tusen sekel gull og ti festkledninger.</verse><verse id="6">Han ga brevet til Israels konge, og i det sto det: Når nå dette brevet kommer til deg, så vil du se at jeg har sendt min tjener Na’aman til deg, for at du skal fri ham fra hans spedalskhet.</verse><verse id="7">Da Israels konge hadde lest brevet, flerret han klærne sine og sa: Er jeg Gud, så jeg kan ta liv og gi liv, siden han sender bud til meg og vil at jeg skal fri en mann fra hans spedalskhet? Nå ser dere vel tydelig at han vil ha et påskudd til krig mot meg.</verse><verse id="8">Men da Guds mann Elisja hørte at Israels konge hadde flerret klærne sine, sendte han bud til kongen og sa: Hvorfor har du revet i stykker klærne dine? La ham komme til meg! Så skal han kjenne at det er en profet i Israel.</verse><verse id="9">Så kom Na’aman med sine hester og sin vogn og stanset ved døren til Elisjas hus.</verse><verse id="10">Og Elisja sendte et bud ut til ham og sa: Gå og bad deg sju ganger i Jordan! Så skal ditt kjøtt bli friskt igjen, og du skal bli ren.</verse><verse id="11">Da ble Na’aman vred og dro bort og sa: Jeg tenkte at han ville komme ut til meg og stå fram og påkalle Herrens, sin Guds navn og føre hånden fram og tilbake over det syke stedet, og ta bort spedalskheten.</verse><verse id="12">Er ikke elvene ved Damaskus, Abana og Parpar, bedre enn alle Israels vann! Kunne jeg ikke bade meg i dem og bli ren? Og han vendte om og dro bort i vrede.</verse><verse id="13">Men tjenerne hans trådte fram og talte til ham og sa: Min far! Dersom profeten hadde bedt deg gjøre noe vanskelig, ville du da ikke ha gjort det? Hvor mye mer når han bare sier til deg: Bad deg, så skal du bli ren!</verse><verse id="14">Så dro han ned og dukket seg sju ganger i Jordan, slik Guds mann hadde sagt. Og hans kjøtt ble friskt som på en liten gutt, og han ble ren.</verse><verse id="15">Da vendte han tilbake til Guds mann med hele følget sitt. Og da han kom dit, sto han fram for ham og sa: Nå vet jeg at det ikke er noen Gud på hele jorden uten i Israel! Så ta nå imot en gave av din tjener.</verse><verse id="16">Men han sa: Så sant Herren lever, han som jeg tjener: Jeg tar ikke imot noe. Og han ba ham inntrengende om å ta imot, men han ville ikke.</verse><verse id="17">Da sa Na’aman: Siden du ikke vil ta imot, så la din tjener få så mye jord som et par muldyr kan bære! For din tjener vil ikke lenger ofre brennoffer eller slaktoffer til andre guder, men bare til Herren.</verse><verse id="18">Men én ting må Herren tilgi din tjener: Når min herre går inn i Rimmons hus for å tilbe der, og han støtter seg til min hånd, og jeg kaster meg ned der i Rimmons hus, så må Herren la din tjener få tilgivelse for dette at jeg kaster meg ned i Rimmons hus!</verse><verse id="19">Elisja svarte: Dra bort i fred! Så dro han fra ham. Men da han var kommet et stykke på veien,</verse><verse id="20">tenkte Gehasi, tjeneren til Guds mann Elisja: Min herre har spart denne syreren Na’aman og ikke tatt imot av ham det han hadde med seg. Så sant Herren lever, vil jeg løpe etter ham og få noe av ham!</verse><verse id="21">Så skyndte Gehasi seg etter Na’aman. Og da Na’aman så en som kom løpende etter ham, steg han fort ned av vognen for å møte ham, og sa: Står alt vel til?</verse><verse id="22">Han sa: Ja, men min herre har sendt meg med disse ordene: Nettopp nå er det kommet to unge menn til meg fra Efra’im-fjellene, to av profetens disipler. Gi dem en talent sølv og to festkledninger!</verse><verse id="23">Na’aman svarte: Vær så snill å ta to talenter! Og han ba ham inntrengende og knyttet to talenter sølv inn i to punger. Så tok han to festkledninger og ga dem til to av tjenerne sine, og de bar dem foran Gehasi.</verse><verse id="24">Men da han kom til haugen, tok han det av deres hånd og gjemte det i huset. Han tok farvel med mennene, og de dro sin vei.</verse><verse id="25">Selv gikk han inn og sto fram for sin herre. Da spurte Elisja ham: Hvor kommer du fra, Gehasi? Han svarte: Din tjener har ikke vært noe sted.</verse><verse id="26">Men han sa til ham: Var jeg ikke til stede i ånden da mannen vendte om fra vognen og gikk for å møte deg? Er det nå tid til å ta imot sølv og få seg klær og oljetrær og vingårder og småfe og storfe og tjenere og tjenestepiker?</verse><verse id="27">Derfor skal Na’amans spedalskhet henge ved deg og ved ætten din til evig tid. Så gikk han ut fra ham og var spedalsk, hvit som snø.</verse></chapter><chapter id="6"><verse id="1">Profetenes disipler sa til Elisja: Huset som vi sitter i her hos deg, er for trangt for oss.</verse><verse id="2">La oss få gå ned til Jordan og hente hver sin stokk der. Så vil vi bygge oss et hus der som vi kan holde til i! Han svarte: Ja, gjør det!</verse><verse id="3">Da sa en av dem: Vær så snill å gå med dine tjenere! Han svarte: Ja, jeg vil gå med.</verse><verse id="4">Så gikk han med dem. Og da de kom til Jordan, tok de til å felle trær.</verse><verse id="5">Men da en av dem holdt på med å felle sitt tre, falt øksen i vannet. Da ropte han: Å, min herre! Den var til og med lånt!</verse><verse id="6">Da sa Guds mann: Hvor mistet du den? Han viste ham stedet. Da hogg Elisja av et stykke tre og kastet det dit ned og fikk øksen til å flyte opp.</verse><verse id="7">Og han sa: Ta den opp! Så rakte mannen ut hånden og tok den.</verse><verse id="8">Kongen i Syria lå i krig med Israel. Han rådførte seg med mennene sine og sa: På det og det stedet vil jeg slå leir.</verse><verse id="9">Men Guds mann sendte bud til Israels konge og sa: Vokt deg! Dra ikke forbi dette stedet! For syrerne har dratt ned der.</verse><verse id="10">Så sendte Israels konge folk til det stedet som Guds mann hadde nevnt for ham og advart ham for, og han tok seg i vare der. Dette hendte ikke bare én gang, men flere ganger.</verse><verse id="11">Kongen i Syria ble svært urolig over dette. Han kalte mennene sine til seg og sa til dem: Kan dere ikke si meg hvem det er av våre folk som holder med Israels konge?</verse><verse id="12">Da sa en av mennene hans: Det har seg ikke slik, herre konge. Det er Elisja, profeten i Israel, som åpenbarer for Israels konge hvert ord du taler i ditt sengekammer.</verse><verse id="13">Han sa: Gå og finn ut hvor han er, så jeg kan sende folk dit og hente ham! Det ble meldt ham at profeten var i Dotan.</verse><verse id="14">Da sendte kongen dit hester og vogner og en stor hær. De kom dit om natten og omringet byen.</verse><verse id="15">Da tjeneren til Guds mann sto opp tidlig om morgenen og gikk ut, fikk han se at en hær med hester og vogner omringet byen. Og tjeneren sa til ham: Å, min herre, hva skal vi gjøre?</verse><verse id="16">Han svarte: Frykt ikke! De som er med oss, er flere enn de som er med dem.</verse><verse id="17">Og Elisja ba og sa: Herre! Åpne øynene hans så han kan se! Og Herren åpnet guttens øyne, og han fikk se at fjellet var fullt av hester og vogner av ild rundt omkring Elisja.</verse><verse id="18">Da så syrerne kom ned til ham, ba Elisja til Herren og sa: Slå dette folket med blindhet! Og han slo dem med blindhet, som Elisja hadde bedt om.</verse><verse id="19">Da sa Elisja til dem: Dette er ikke den rette veien og ikke den rette byen! Følg meg, så skal jeg føre dere til den mannen dere leter etter! - Så førte han dem til Samaria.</verse><verse id="20">Da de kom inn i Samaria, sa Elisja: Herre, lat opp øynene deres, så de kan se! Og Herren åpnet øynene deres, og de fikk se at de var midt i Samaria.</verse><verse id="21">Da Israels konge så dem, sa han til Elisja: Skal jeg hogge dem ned, min far? Skal jeg hogge dem ned?</verse><verse id="22">Han svarte: Du skal ikke hogge dem ned. Hogger du vel ned dem som du gjør til fanger med sverdet ditt og buen din*? Sett brød og vann fremfor dem, så de kan ete og drikke og så vende tilbake til sin herre!</verse><verse id="23">Kongen gjorde så i stand et rikelig måltid for dem, og de åt og drakk. Deretter lot han dem fare, og de vendte tilbake til sin herre. Siden kom det ikke mer syriske herjeflokker inn i Israels land.</verse><verse id="24">En tid etter samlet kongen i Syria, Benhadad, hele hæren sin og dro opp og beleiret Samaria.</verse><verse id="25">Mens de holdt Samaria beleiret, ble det til sist så stor en hungersnød i byen at et eselhode kostet åtti sekel sølv, og fjerdedelen av en kab duemøkk kostet fem sekel sølv.</verse><verse id="26">Da Israels konge en dag gikk fram og tilbake på muren, ropte en kvinne til ham: Hjelp, herre konge!</verse><verse id="27">Han svarte: Hvis ikke Herren vil hjelpe deg, hvor skulle da jeg hente hjelp til deg? Fra treskeplassen eller fra vinpressen?</verse><verse id="28">Og kongen spurte henne: Hva står på? Hun svarte: Denne kvinnen sa til meg: Kom hit med sønnen din, så eter vi ham i dag. Og i morgen kan vi ete min sønn.</verse><verse id="29">Så kokte vi sønnen min og åt ham. Dagen etter sa jeg til henne: Kom nå hit med sønnen din, så vi kan ete ham. Men hun gjemte bort sin sønn.</verse><verse id="30">Da kongen hørte det som kvinnen fortalte, flerret han klærne sine der han gikk fram og tilbake på muren. Da fikk folket se at han hadde sekk innerst på kroppen.</verse><verse id="31">Og han sa: Gud la det gå meg ille både nå og siden, om Elisjas, Safats sønns hode skal bli sittende på ham i dag!</verse><verse id="32">Elisja satt i huset sitt, og de eldste satt der hos ham. Da sendte kongen en mann dit i forveien for seg. Men før budet kom til Elisja, sa han til de eldste: Ser dere at denne sønn av en morder har sendt bud hit for å ta mitt hode? Sørg nå for å stenge døren når budet kommer, trykk ham tilbake med den! Hører vi ikke allerede lyden av hans herres fottrinn bak ham?</verse><verse id="33">Mens han ennå talte med dem, kom budet ned til ham. Da sa kongen: Se for en ulykke det er kommet fra Herren! Hvorfor skulle jeg da vente på Herren lenger?</verse></chapter><chapter id="7"><verse id="1">Da sa Elisja: Hør Herrens ord! Så sier Herren: I morgen på denne tid skal et mål fint mel være å få for en sekel og to mål byggmel for en sekel i Samarias port.</verse><verse id="2">Men den høvedsmannen som kongen støttet seg til, svarte Guds mann: Om så Herren gjorde luker på himmelen, hvordan kunne slikt gå for seg? Han svarte: Du skal få se det med egne øyne, men ikke få ete av det.</verse><verse id="3">Foran byporten var det fire spedalske menn. De sa til hverandre: Hvorfor skal vi bli sittende her til vi dør?</verse><verse id="4">Sier vi: Vi vil gå inn i byen! - så er det hungersnød i byen, og vi må dø der. Blir vi sittende her, må vi også dø. Så kom nå og la oss gå over til syrernes leir! Lar de oss leve, så lever vi. Dreper de oss, så dør vi.</verse><verse id="5">Så sto de opp i skumringen og gikk over til syrernes leir. Da de kom til utkanten av leiren, fantes det ikke en mann der.</verse><verse id="6">For Herren hadde latt syrernes leir få høre lyd av vogner og hester, lyden av en stor hær. Da sa de til hverandre: Du skal se at Israels konge har leid hetittkongene og kongene i Egypt til å gå mot oss!</verse><verse id="7">Så brøt de opp i skumringen og flyktet. De forlot sine telt og sine hester og sine esler, hele leiren som den sto der, og flyktet for å berge livet.</verse><verse id="8">Da de spedalske kom til utkanten av leiren, gikk de inn i et telt og åt og drakk. De tok sølv og gull og klær der og gikk bort og gjemte det. Deretter vendte de tilbake og gikk inn i et annet telt og tok det som var der, og gikk bort og gjemte det.</verse><verse id="9">Men så sa de til hverandre: Det er ikke rett det vi gjør. Dette er dagen da vi kan bringe et godt budskap. Tier vi stille og venter til morgenen gryr, så faller det skyld på oss. Så kom nå og la oss gå inn og melde det i kongens hus.</verse><verse id="10">Så kom de og ropte til vakten ved byporten og fortalte det og sa: Vi kom til syrernes leir. Der var det ikke en mann å se eller høre. Men hestene og eslene sto bundet, og teltene var som de pleier å være.</verse><verse id="11">Portvakten ropte det ut, og det ble meldt i kongens hus.</verse><verse id="12">Da sto kongen opp om natten og sa til mennene sine: Jeg skal si dere hva syrerne har gjort mot oss. De vet at vi er utsultet. Derfor har de forlatt leiren og gjemt seg ute på marken. De tenker som så: Når de nå drar ut av byen, så griper vi dem levende, og så kan vi komme inn i byen.</verse><verse id="13">Men en av mennene hans svarte: La noen av folkene dine ta fem av de hestene som ennå er igjen her i byen. Det kan jo ikke gå dem verre enn hele mengden av israelitter som ennå er tilbake her, eller verre enn hele mengden av israelitter som er omkommet. La oss så sende dem av sted, så får vi se!</verse><verse id="14">Da tok de to vogner med hester for, og kongen sendte dem etter syrernes hær og sa: Dra av sted og se hvordan det har seg!</verse><verse id="15">Så dro de etter dem helt til Jordan. Hele veien lå det fullt av klær og utstyr som syrerne hadde kastet fra seg mens de flyktet i skrekk. Og sendebudene vendte tilbake og meldte det til kongen.</verse><verse id="16">Så gikk folket ut og plyndret syrernes leir. Da ble et mål fint mel å få for en sekel og likeså to mål bygg for en sekel, slik som Herren hadde sagt.</verse><verse id="17">Kongen hadde satt den høvedsmannen som han støttet seg på, til å ha oppsyn med porten. Men folket tråkket ham ned i porten så han døde, slik som den Guds mann hadde sagt - som han hadde sagt den gang kongen kom ned til ham.</verse><verse id="18">For da Guds mann sa til kongen: I morgen ved denne tiden skal to mål byggmel være å få for en sekel og likeså et mål hvetemel for en sekel i Samarias port,</verse><verse id="19">da svarte kongens høvedsmann og sa til Guds mann: Om så Herren gjorde luker på himmelen, hvordan kunne slikt gå for seg? Han svarte: Du skal få se det med egne øyne, men ikke få ete av det.</verse><verse id="20">Og slik gikk det med ham. Folket tråkket ham ned i porten, så han døde.</verse></chapter><chapter id="8"><verse id="1">Elisja sa til kvinnen som var mor til den gutten han hadde vakt til live: Stå opp og dra bort med hele ditt hus og opphold deg på et eller annet fremmed sted! For Herren har kalt på hungersnøden. Den kommer også over landet og skal vare i sju år.</verse><verse id="2">Kvinnen brøt da opp og gjorde som Guds mann hadde sagt. Hun dro bort med hele sitt hus og oppholdt seg som fremmed i filistrenes land i sju år.</verse><verse id="3">Men da de sju år var gått, vendte kvinnen tilbake fra filistrenes land. Hun gikk da av sted for å be kongen om hjelp til å få igjen sitt hus og sin jord.</verse><verse id="4">Kongen holdt nettopp da på å tale med Gehasi, Guds manns tjener, og sa: Fortell meg om alle de store gjerninger Elisja har gjort!</verse><verse id="5">Nettopp som han fortalte kongen at han hadde gjort den døde gutten levende, kom moren inn og ba kongen om hans hjelp til å få igjen sitt hus og sin jord. Da sa Gehasi: Herre konge! Her er kvinnen, og her er sønnen hennes som Elisja vakte til live!</verse><verse id="6">Så spurte kongen kvinnen, og hun fortalte ham det. Og kongen lot henne få en av hoffolkene med seg og sa: La henne få igjen alt det som hører henne til, og alt det hennes jord har kastet av seg fra den dagen hun reiste fra landet og til nå!</verse><verse id="7">Elisja kom til Damaskus mens kongen i Syria Benhadad lå syk. Da det ble fortalt kongen at Guds mann var kommet dit,</verse><verse id="8">sa han til Hasael: Ta en gave med deg og gå og møt Guds mann. Spør Herren gjennom ham om jeg skal komme meg av denne sykdommen!</verse><verse id="9">Hasael gikk så for å møte Elisja, og tok med seg en gave av det beste som fantes i Damaskus, så mye som førti kameler kunne bære. Mannen kom og sto fram for profeten og sa: Din sønn Benhadad, kongen i Syria, har sendt meg til deg for å spørre: Skal jeg komme meg av denne sykdommen?</verse><verse id="10">Elisja svarte: Gå du bare og si til ham: Du skal leve! Men Herren har latt meg se at han skal dø.</verse><verse id="11">Og Guds mann sto med ubevegelig ansikt og stirret på ham til Hasael kjente seg brydd. Så begynte Elisja å gråte.</verse><verse id="12">Da sa Hasael: Hvorfor gråter min herre? Han svarte: Fordi jeg vet at du skal gjøre Israels barn mye ondt. Deres festninger skal du sette ild på. Deres unge menn skal du drepe med sverdet. Deres små barn skal du knuse, og du skal skjære opp kvinnene deres som er med barn.</verse><verse id="13">Hasael sa: Hva er din tjener, en hund som jeg, at han skulle gjøre så store ting? Elisja svarte: Herren har latt meg se deg som konge over Syria.</verse><verse id="14">Så forlot han Elisja og kom til sin herre. Han spurte ham: Hva sa Elisja til deg? Han svarte: Han sa til meg at du skal leve.</verse><verse id="15">Men dagen etter tok Hasael et teppe og dyppet det i vann og bredte det over hans ansikt, og han døde. Og Hasael ble konge etter ham.</verse><verse id="16">I Israels konge Jorams, Akabs sønns femte år, mens Josjafat ennå var konge i Juda, ble Joram, Josjafats sønn, konge i Juda.</verse><verse id="17">Han var trettito år gammel da han ble konge, og regjerte i åtte år i Jerusalem.</verse><verse id="18">Han vandret på Israels kongers vei, slik som Akabs hus hadde gjort. For han hadde en datter av Akab til kone, og han gjorde det som var ondt i Herrens øyne.</verse><verse id="19">Men for sin tjener Davids skyld ville Herren ikke ødelegge Juda. For han hadde lovt sin tjener David at han ville la en lampe brenne for ham og sønnene hans gjennom alle tider.</verse><verse id="20">I hans dager gjorde Edom opprør mot Juda og tok seg en konge.</verse><verse id="21">Da dro Joram over til Sa’ir med alle stridsvognene sine. Han brøt opp om natten og slo edomittene, som hadde omringet ham, og høvedsmennene over deres vogner. Men folket flyktet til sine hjem.</verse><verse id="22">Slik gjorde Edom opprør mot Juda og har vært skilt fra dem til den dag i dag. På samme tid gjorde også Libna opprør.</verse><verse id="23">Det som ellers er å fortelle om Joram og alt det han gjorde, er skrevet i Judas kongers krønike.</verse><verse id="24">Og Joram la seg til hvile hos sine fedre og ble begravet hos sine fedre i Davids by. Og hans sønn Akasja ble konge etter ham.</verse><verse id="25">I Israels konge Jorams, Akabs sønns tolvte år, ble Akasja, Jorams sønn, konge i Juda.</verse><verse id="26">Akasja var tjueto år gammel da han ble konge, og regjerte ett år i Jerusalem. Hans mor hette Atalja og var datter* av Israels konge Omri.</verse><verse id="27">Han vandret på samme vei som Akabs hus og gjorde det som var ondt i Herrens øyne, slik som Akabs hus, for han var inngiftet i Akabs hus.</verse><verse id="28">Sammen med Joram, Akabs sønn, dro han ut i krig mot Hasael, kongen i Syria, og kjempet mot ham ved Ramot i Gilead. Men syrerne såret Joram.</verse><verse id="29">Da vendte kong Joram tilbake til Jisre’el for å få leget de sår syrerne hadde gitt ham ved Rama, da han kjempet mot Syrias konge Hasael. Og Judas konge Akasja, Jorams sønn, dro ned til Jisre’el for å se til Joram, Akabs sønn, fordi han var syk.</verse></chapter><chapter id="9"><verse id="1">Profeten Elisja kalte på en av profetenes disipler og sa til ham: Bind opp om deg og ta denne oljekrukken i hånden og gå til Ramot i Gilead.</verse><verse id="2">Når du kommer dit, skal du oppsøke Jehu, sønn av Josjafat, Nimsis sønn. Gå inn til ham der han sitter blant brødrene sine. Du skal be ham stå opp, og ta ham med inn i det innerste rommet.</verse><verse id="3">Ta så oljekrukken og hell den ut over hodet hans og si: Så sier Herren: Jeg har salvet deg til konge over Israel! Så skal du åpne døren og flykte uten å dryge.</verse><verse id="4">Så gikk den unge mannen, den unge profeten, til Ramot i Gilead.</verse><verse id="5">Da han kom dit, så han hærens høvedsmenn sitte der. Og han sa: Jeg har noe å si deg, høvedsmann! Da sa Jehu: Hvem av alle oss her? Han svarte: Deg, høvedsmann!</verse><verse id="6">Da sto han opp og gikk inn i huset. Profeten helte da oljen ut over hodet hans og sa til ham: Så sier Herren, Israels Gud: Jeg har salvet deg til konge over Herrens folk, over Israel.</verse><verse id="7">Du skal gjøre ende på din herre Akabs hus, for jeg vil hevne mine tjenere profetenes blod og alle Herrens tjeneres blod på Jesabel.</verse><verse id="8">Og hele Akabs hus skal gå til grunne. Jeg vil utrydde alle menn av Akabs ætt, både myndige og umyndige, i Israel.</verse><verse id="9">Jeg vil gjøre med Akabs ætt som jeg gjorde med ætten til Jeroboam, Nebats sønn, og med ætten til Basja, Akias sønn.</verse><verse id="10">Jesabel skal hundene fortære på Jisre’els mark, og ingen skal begrave henne. - Så åpnet han døren og flyktet.</verse><verse id="11">Da Jehu kom ut til sin herres menn, spurte de ham: Er alt i orden? Hvorfor kom denne gale mannen til deg? Han svarte: Dere kjenner jo mannen og vet hvordan han snakker!</verse><verse id="12">Men de sa: Du taler ikke sant! Si oss hva det er! Da sa han: Så og så talte han til meg og sa: Så sier Herren: Jeg har salvet deg til konge over Israel.</verse><verse id="13">Da skyndte de seg og tok hver sin kappe og la dem under ham på trappetrinnene. Og de blåste i hornet og ropte: Jehu er konge!</verse><verse id="14">Slik fikk Jehu, sønn av Josjafat, Nimsis sønn, en sammensvergelse i stand mot Joram. Kong Joram hadde med hele Israel ligget på vakt ved Ramot i Gilead mot kongen i Syria, Hasael.</verse><verse id="15">Men selv var kong Joram vendt tilbake til Jisre’el for å få leget de sårene syrerne hadde gitt ham i kampen mot Syrias konge Hasael. - Og Jehu sa: Hvis dere har samme mening, så la ingen rømme og slippe ut av byen, slik at han kan gå av sted og kunngjøre dette i Jisre’el!</verse><verse id="16">Så steg Jehu opp i vognen sin og dro til Jisre’el, for Joram lå syk der. Og Judas konge Akasja hadde dratt dit ned for å se til Joram.</verse><verse id="17">Vaktmannen som sto på tårnet i Jisre’el, ropte da han så Jehu komme med flokken sin: Jeg ser en flokk som kommer. Da sa Joram: Send en rytter av sted for å møte dem og spørre: Kommer dere med fred?</verse><verse id="18">Rytteren dro i møte med ham og sa: Så sier kongen: Kommer dere med fred? Jehu svarte: Hva kommer det deg ved? Vend om og følg meg! Vaktmannen meldte dette og sa: Budet har nådd fram til dem, men kommer ikke tilbake.</verse><verse id="19">Da sendte han en annen rytter, og da han kom til dem, sa han: Så sier kongen: Kommer dere med fred? Jehu svarte: Hva kommer det deg ved? Vend om og følg meg!</verse><verse id="20">Vaktmannen meldte dette og sa: Han har nådd fram til dem, men kommer ikke tilbake. Slik som de kjører, ser det ut som det kunne være Jehu, Nimsis sønn. For han bruker å kjøre som en gal!</verse><verse id="21">Da sa Joram: Spenn for! Og de spente for vognen hans, og Israels konge Joram og Judas konge Akasja dro ut, hver på sin vogn. De dro ut for å møte Jehu, og traff ham på jisre’elitten Nabots mark.</verse><verse id="22">Da Joram fikk øye på Jehu, spurte han: Kommer du med fred, Jehu? Han svarte: Hvordan kan du tale om fred så lenge din mor Jesabel driver på med sitt horeliv og sine mange trolldomskunster?</verse><verse id="23">Da vendte Joram om og flyktet, og han ropte til Akasja: Det er forræderi, Akasja!</verse><verse id="24">Men Jehu grep buen sin og spente den med sin fulle styrke, og han skjøt Joram mellom armene så pilen gikk gjennom hjertet, og han sank ned i vognen.</verse><verse id="25">Da sa Jehu til sin høvedsmann Bidkar: Ta og kast ham inn på jisre’elitten Nabots mark! Husk hvordan jeg og du red sammen etter hans far Akab, og Herren uttalte dette ordet mot ham:</verse><verse id="26">Sannelig, i går så jeg Nabots blod og hans sønners blod, sier Herren, og jeg vil gjengjelde deg det på denne marken, sier Herren. Så ta nå og kast ham inn på marken, slik som Herren har sagt!</verse><verse id="27">Da Judas konge Akasja så det, flyktet han og tok veien til hagehuset. Men Jehu satte etter ham og ropte: Slå ned ham også! Og de slo ham ned i vognen hans i Gur-bakken ved Jibleam. Han flyktet til Megiddo og døde der.</verse><verse id="28">Hans tjenere kjørte ham til Jerusalem, og de la ham i hans grav hos hans fedre i Davids by.</verse><verse id="29">Men Akasja var blitt konge over Juda i Jorams, Akabs sønns ellevte år.</verse><verse id="30">Så kom Jehu til Jisre’el. Da Jesabel hørte det, sminket hun øynene, pyntet seg på hodet og så ut gjennom vinduet.</verse><verse id="31">Da Jehu kom inn gjennom porten, ropte hun: Kommer du med fred, du Simri som slo din herre i hjel?</verse><verse id="32">Men han så opp mot vinduet og sa: Hvem holder med meg? Hvem? Da så to-tre hoffmenn ut gjennom vinduet.</verse><verse id="33">Han ropte: Kast henne ned! Og de kastet henne ned, og blodet sprutet oppetter veggen og på hestene, og han lot hestene tråkke henne ned.</verse><verse id="34">Så gikk han inn. Da han hadde ett og drukket, sa han: Sørg for at denne forbannede kvinnen blir begravet! Hun er jo kongedatter.</verse><verse id="35">Men da de kom for å begrave henne, fant de ikke annet av henne enn hodeskallen og føttene og hendene.</verse><verse id="36">De kom tilbake og fortalte ham det. Da sa han: Dette er det ordet som Herren talte gjennom sin tjener tisbitten Elia da han sa: På Jisre’els mark skal hundene ete opp kroppen til Jesabel.</verse><verse id="37">Liket av Jesabel skal bli som møkk på jorden på Jisre’els mark, så ingen skal kunne si: Dette er Jesabel.</verse></chapter><chapter id="10"><verse id="1">Akab hadde sytti sønner i Samaria. Jehu skrev nå brev og sendte dem til Samaria, til de øverste i Jisre’el, de eldste, og til de formynderne som Akab hadde innsatt for sine sønner. I brevene sto det:</verse><verse id="2">Når dette brevet nå kommer til dere som har deres herres sønner hos dere, og som råder over vognene og hestene og en befestet by og våpnene,</verse><verse id="3">så se etter den beste og mest skikkede blant deres herres sønner og sett ham på hans fars trone og kjemp for deres herres hus!</verse><verse id="4">Da ble de meget forferdet og sa: De to kongene holdt ikke stand mot ham, hvordan skulle da vi kunne det?</verse><verse id="5">Så sendte slottshøvdingen og høvdingen over byen og de eldste og formynderne bud til Jehu og sa: Vi er dine tjenere. Alt det du sier til oss, vil vi gjøre. Vi vil ikke gjøre noen til konge, du får gjøre det du finner for godt.</verse><verse id="6">Da skrev han et nytt brev til dem, og i det sto det: Dersom dere holder med meg og vil gjøre som jeg sier, så hogg hodet av deres herres sønner og kom til meg i Jisre’el i morgen ved denne tiden! Men kongens sønner, sytti i tallet, bodde hos de store i byen, som oppfostret dem.</verse><verse id="7">Da nå brevet kom til dem, tok de kongens sønner og drepte dem, alle sytti. Og de la hodene i kurver og sendte dem til ham i Jisre’el.</verse><verse id="8">Da budet kom og meldte ham at de var kommet med kongesønnenes hoder, sa han: Legg dem i to hauger foran inngangen til porten til i morgen.</verse><verse id="9">Om morgenen gikk han ut og trådte fram, og han sa til folket: Dere er uten skyld! Det er jeg som har fått i stand en sammensvergelse mot min herre og drept ham. Men hvem har slått alle disse i hjel?</verse><verse id="10">Nå ser dere at ikke noe av det som Herren har talt mot Akabs hus, faller til jorden. Men Herren har gjort det som han talte gjennom sin tjener Elia.</verse><verse id="11">Så slo Jehu i hjel alle som var igjen av Akabs hus i Jisre’el, alle hans stormenn og hans kjenninger og hans prester. Han lot ikke noen bli i live eller slippe unna.</verse><verse id="12">Siden brøt Jehu opp og dro av sted til Samaria. Underveis kom han til Bet-Eked-Haro’im,</verse><verse id="13">og der møtte han brødrene til Judas konge Akasja. Han spurte dem: Hvem er dere? De svarte: Vi er brødre* av Akasja, og er på vei ned for å hilse på kongens barn og dronningens barn.</verse><verse id="14">Da sa han: Grip dem levende! Så grep de dem levende og drepte dem ved brønnen i Bet-Eked, førtito i tallet. Han lot ikke én av dem bli i live.</verse><verse id="15">Da han så dro derfra, traff han på Jonadab, Rekabs sønn, som kom imot ham. Han hilste på ham og sa: Mener du det like så oppriktig med meg som jeg med deg? Jonadab svarte: Ja! Jehu sa: Er det så, da gi meg din hånd! Da ga han ham hånden, og han lot ham stige opp til seg i vognen.</verse><verse id="16">Og han sa: Følg med meg og se hvor nidkjær jeg er for Herren! Så lot han ham kjøre med i vognen.</verse><verse id="17">Da Jehu kom til Samaria, slo han i hjel alle som var igjen av Akabs hus i Samaria, til han hadde utryddet det, slik som Herren hadde talt til Elia.</verse><verse id="18">Siden samlet Jehu alt folket og sa til dem: Akab har dyrket Ba’al lite, Jehu vil dyrke ham meget!</verse><verse id="19">Så kall nå hit til meg alle Ba’als profeter, alle hans tjenere og alle hans prester, ikke én må mangle! For jeg vil holde en stor slaktofferfest for Ba’al. Hver den som ikke møter, skal late livet. - Men dette var en list Jehu brukte for å utrydde Ba’als tjenere.</verse><verse id="20">Så sa Jehu: Hold en hellig festforsamling for Ba’al! Da kunngjorde de en slik fest.</verse><verse id="21">Jehu sendte bud omkring i hele Israel, og alle Ba’als tjenere kom. Det var ikke noen som lot være å komme. Og de gikk inn i Ba’als hus, og Ba’als hus ble fullt fra ende til annen.</verse><verse id="22">Så sa han til den som hadde tilsyn med kleskammeret: Hent fram kledninger for alle Ba’als tjenere! Og han hentet kledningene fram til dem.</verse><verse id="23">Da nå Jehu sammen med Jonadab, Rekabs sønn, kom til Ba’als hus, sa han til Ba’als tjenere: Se nøye etter at det ikke er noen av Herrens tjenere her blant dere, men bare Ba’als tjenere!</verse><verse id="24">Så gikk de inn for å ofre slaktoffer og brennoffer, og Jehu stilte åtti mann utenfor huset og sa: Den som lar noen slippe unna av de menn som jeg overgir i hendene deres, skal bøte for det med livet.</verse><verse id="25">Da de var ferdige med å ofre brennofferet, sa Jehu til vaktmennene og livvakten: Gå inn, slå dem i hjel, la ikke én slippe ut! Så slo de dem med sverdets egg, og vaktmennene og livvakten kastet dem ut og gikk til Ba’al-husets by*.</verse><verse id="26">De bar ut støttene i Ba’als hus og brente dem opp.</verse><verse id="27">Ba’als egen støtte rev de ned. Og Ba’als hus rev de ned og gjorde det til et do, som det er den dag i dag.</verse><verse id="28">Slik utryddet Jehu Ba’al av Israel.</verse><verse id="29">Men Jehu vendte seg ikke bort fra de syndene som Jeroboam, Nebats sønn hadde fått Israel til å gjøre. Han forlot ikke gullkalvene i Betel og Dan.</verse><verse id="30">Herren sa til Jehu: Fordi du har gjort til gagns det som var rett i mine øyne, og gjort mot Akabs hus alt det jeg ville, så skal dine sønner til fjerde ledd sitte på Israels trone.</verse><verse id="31">Men Jehu ga ikke akt på å vandre i Herrens, Israels Guds lov av hele sitt hjerte. Han vendte seg ikke bort fra de synder som Jeroboam hadde fått Israel til å gjøre.</verse><verse id="32">Ved denne tiden begynte Herren å rive løs deler av Israel. Hasael slo dem langs hele Israels grense.</verse><verse id="33">På østsiden av Jordan tok han hele Gileads land, landet til gadittene og rubenittene og manassittene, like fra Aroer ved Arnon-elven, både Gilead og Basan.</verse><verse id="34">Det som ellers er å fortelle om Jehu, om alt det han gjorde og alle hans store gjerninger, det er skrevet i Israels kongers krønike.</verse><verse id="35">Og Jehu la seg til hvile hos sine fedre. Han ble begravet i Samaria. Og hans sønn Joakas ble konge etter ham.</verse><verse id="36">Den tid Jehu var konge over Israel i Samaria, var tjueåtte år.</verse></chapter><chapter id="11"><verse id="1">Da Atalja, mor til Akasja, fikk vite at sønnen hennes var død, gikk hun i gang med å utrydde hele kongeætten.</verse><verse id="2">Men Akasjas søster Josjeba, kong Jorams datter, tok Joasj, Akasjas sønn, og førte ham hemmelig bort fra kongesønnene som skulle drepes. Hun førte ham og hans amme inn i et sengekammer. Der gjemte hun ham for Atalja, så han ikke ble drept.</verse><verse id="3">Siden var han hos henne i Herrens hus og ble holdt skjult i seks år, mens Atalja regjerte i landet.</verse><verse id="4">Men i det sjuende året sendte Jojada bud etter livvaktens høvedsmenn og lot dem komme inn til seg i Herrens hus. Han gjorde en pakt med dem og tok dem i ed der i Herrens hus og viste dem kongens sønn.</verse><verse id="5">Han ga dem ordre og sa: Hør nå hva dere skal gjøre: Den ene tredjedel av dere skal tiltre vakten på sabbaten og holde vakt ved kongens hus.</verse><verse id="6">Den andre tredjedelen skal være ved Sur-porten, og en tredjedel skal være ved porten bak vaktmennene. Dere skal holde vakt ved huset i skift.</verse><verse id="7">Og to avdelinger, alle dere som skulle ha avløsning på sabbaten, skal holde vakt over kongen i Herrens hus.</verse><verse id="8">Dere skal stille dere rundt om kongen, hver mann med våpen i hånd. Den som vil trenge inn i rekkene, skal drepes. Dere skal være hos kongen, både når han går ut og når han går inn.</verse><verse id="9">Høvedsmennene gjorde nøyaktig som presten Jojada ga dem ordre om. De tok hver sine menn, både dem som tiltrådte på sabbaten, og dem som trådte fra på sabbaten, og kom til presten Jojada.</verse><verse id="10">Og presten ga høvedsmennene de spydene og skjoldene som hadde tilhørt kong David, og som var i Herrens hus.</verse><verse id="11">Vaktmennene sto oppstilt, hver mann med våpen i hånd, fra husets høyre side til husets venstre side bort imot alteret og huset, rundt omkring kongen.</verse><verse id="12">Så førte han kongesønnen ut og satte kronen på ham og overga vitnesbyrdet* til ham. De gjorde ham til konge og salvet ham, og de klappet i hendene og ropte: Kongen leve!</verse><verse id="13">Da Atalja hørte ropet fra vaktmennene og folket, gikk hun inn til folket i Herrens hus.</verse><verse id="14">Der fikk hun se at kongen sto ved søylen, som skikken var, og høvedsmennene og trompetblåserne sto hos ham. Hele folkemengden gledet seg og blåste i trompeter. Da flerret Atalja klærne sine og ropte: Opprør, opprør!</verse><verse id="15">Men presten Jojada ga en ordre til høvedsmennene som var satt over hæren, og sa til dem: Før henne ut mellom rekkene, og om noen følger henne, så drep ham med sverd! For presten hadde sagt: Hun må ikke drepes i Herrens hus!</verse><verse id="16">Så gjorde de plass for henne til begge sider, og hun gikk den veien som hestene pleier å kjøre inn til kongens hus, og der ble hun drept.</verse><verse id="17">Og Jojada sluttet en pakt mellom Herren og kongen og folket: De skulle være Herrens folk. Han sluttet også en pakt mellom kongen og folket.</verse><verse id="18">Og hele folkemengden gikk inn i Ba’als hus og rev det ned. Hans altere og hans bilder knuste de fullstendig. Ba’als prest Mattan drepte de foran altrene. - Og presten satte vaktmenn ved Herrens hus.</verse><verse id="19">Så tok han med seg høvedsmennene og livvakten og vaktmennene og hele folkemengden, og de førte kongen ned fra Herrens hus og gikk inn i kongens hus gjennom vaktmennenes port. Og han satte seg på kongetronen.</verse><verse id="20">Hele folkemengden gledet seg, og byen var rolig. Men Atalja hadde de drept med sverd i kongens hus.</verse><verse id="21">Joasj var sju år gammel da han ble konge.</verse></chapter><chapter id="12"><verse id="1">I Jehus sjuende år ble Joasj konge, og han regjerte i Jerusalem i førti år. Hans mor hette Sibja og var fra Be’er-Sjeba.</verse><verse id="2">Joasj gjorde det som var rett i Herrens øyne, hele den tiden presten Jojada veiledet ham.</verse><verse id="3">Men offerhaugene ble ikke nedlagt. Folket fortsatte med å ofre og brenne røkelse på haugene.</verse><verse id="4">Joasj sa til prestene: Alle penger som kommer inn til Herrens hus som hellige gaver, både pengene fra dem som kommer med i manntallet - pengene for folk etter det verd som fastsettes for hver enkelt - og alle de penger som noen av fri vilje kommer med til Herrens hus -</verse><verse id="5">disse pengene skal prestene ta imot, hver av sine kjenninger. Så skal de sette huset i stand, overalt hvor det blir funnet noen skade.</verse><verse id="6">Men i kong Joasjs tjuetredje år hadde prestene ennå ikke utbedret skadene på huset.</verse><verse id="7">Da kalte kong Joasj presten Jojada og prestene til seg og sa til dem: Hvorfor utbedrer dere ikke skadene på huset? Nå skal dere ikke lenger ta imot penger av folk dere kjenner, men gi dem fra dere, slik at skadene på huset kan bli utbedret.</verse><verse id="8">Og prestene samtykte i at de ikke skulle ta imot penger av folket. Men så skulle de heller ikke sette i stand templet.</verse><verse id="9">Så tok presten Jojada en kiste og boret et hull i lokket. Så satte han kisten ved siden av alteret. Han satte den på høyre side, der hvor folk går inn i Herrens hus. Og prestene som holdt vakt ved inngangen, la ned i den alle pengene som kom inn til Herrens hus.</verse><verse id="10">Når de så at det var mange penger i kisten, gikk kongens skriver og ypperstepresten dit opp, og de samlet de pengene som fantes i Herrens hus, og talte dem opp.</verse><verse id="11">Siden ga de pengene som de hadde veid, til dem som gjorde arbeidet og hadde tilsyn med Herrens hus. Og de ga dem videre til tømmermennene og bygningsarbeiderne som arbeidet på Herrens hus,</verse><verse id="12">og til murerne og steinhoggerne. Likeså brukte de pengene til innkjøp av tre og hogne steiner, så de kunne utbedre skadene på Herrens hus, og til andre utlegg for å sette huset i stand.</verse><verse id="13">Men det ble ikke laget sølvfat eller kniver eller skåler til å stenke blod med, eller trompeter eller noe slags kar av gull eller sølv til Herrens hus for de pengene som kom inn til Herrens hus.</verse><verse id="14">De overga pengene til dem som gjorde arbeidet, og de brukte dem til å sette Herrens hus i stand.</verse><verse id="15">Ingen holdt regnskap med de mennene som tok imot pengene og ga dem til arbeidslederne, for de gikk ærlig fram.</verse><verse id="16">Men de pengene som kom inn ved skyldoffer og syndoffer, gikk ikke til Herrens hus, de tilfalt prestene.</verse><verse id="17">På den tiden dro Syrias konge Hasael opp og kjempet mot Gat og inntok det. Deretter satte han seg fore å dra opp mot Jerusalem.</verse><verse id="18">Da tok Judas konge Joasj alle de hellige ting som hans fedre Josjafat og Joram og Akasja, Judas konger, hadde helliget, og det han selv hadde helliget til Herren, og alt det gull som fantes i skattkamrene i Herrens hus og i kongens hus - og sendte det til Syrias konge Hasael. Da dro han bort og gikk ikke mot Jerusalem.</verse><verse id="19">Det som ellers er å fortelle om Joasj og om alt det han gjorde, er skrevet i Judas kongers krønike.</verse><verse id="20">Hans tjenere reiste seg mot ham og fikk i stand en sammensvergelse og drepte Joasj i Millo-huset, på veien ned til Silla.</verse><verse id="21">De som drepte ham var hans tjenere Josakar, Sjimats sønn, og Josabad, Sjomers sønn. Da han var død, begravde de ham hos hans fedre i Davids by. Og hans sønn Amasja ble konge etter ham.</verse></chapter><chapter id="13"><verse id="1">I Juda-kongen Joasjs, Akasjas sønns tjuetredje år ble Joakas, Jehus sønn, konge over Israel i Samaria. Han regjerte i sytten år.</verse><verse id="2">Han gjorde det som var ondt i Herrens øyne, og fulgte Jeroboam, Nebats sønn, i hans synder, som han hadde fått Israel til å gjøre. Dem vendte han seg ikke bort fra.</verse><verse id="3">Da ble Herrens vrede opptent mot Israel, og han ga dem i lang tid i hendene på den syriske kongen Hasael og hans sønn Benhadad.</verse><verse id="4">Men Joakas bønnfalt Herren, og Herren hørte ham fordi han så Israels trengsel når syrernes konge plaget dem.</verse><verse id="5">Og Herren ga Israel en redningsmann*, så de slapp ut av syrernes herredømme, og Israels barn bodde i sine hjem som før.</verse><verse id="6">Likevel vendte de seg ikke bort fra de synder som Jeroboams hus gjorde, og som han hadde fått Israel til å gjøre. De fortsatte med disse syndene. Ja, også Astarte-bildet ble stående i Samaria.</verse><verse id="7">Herren hadde ikke latt Joakas beholde mer enn femti hestfolk og ti vogner og ti tusen fotfolk. For kongen i Syria hadde ødelagt dem og tresket dem til støv.</verse><verse id="8">Det som ellers er å fortelle om Joakas, om alt det han gjorde, og om hans store gjerninger, det er skrevet i Israels kongers krønike.</verse><verse id="9">Så la Joakas seg til hvile hos sine fedre. Han ble begravet i Samaria, og hans sønn Joasj ble konge i hans sted.</verse><verse id="10">I Judas konge Joasjs trettisjuende år ble Joakas’ sønn Joasj konge over Israel i Samaria, og han regjerte i seksten år.</verse><verse id="11">Han gjorde det som var ondt i Herrens øyne. Han vendte seg ikke bort fra noen av Jeroboams, Nebats sønns synder, som han hadde fått Israel til å gjøre, men vandret i dem.</verse><verse id="12">Det som ellers er å fortelle om Joasj, om alt det han gjorde, og om hans store gjerninger, hvordan han førte krig mot Judas konge Amasja, det er skrevet i Israels kongers krønike.</verse><verse id="13">Og Joasj la seg til hvile hos sine fedre, og Jeroboam satte seg på hans trone. Joasj ble begravet i Samaria hos Israels konger.</verse><verse id="14">Da Elisja var blitt rammet av den sykdommen som han døde av, kom Israels konge Joasj ned til ham. Han bøyde seg over ham, gråt og sa: Min far, min far! Israels vogner og ryttere!</verse><verse id="15">Da sa Elisja til ham: Hent en bue og noen piler! Så hentet han en bue og noen piler til ham.</verse><verse id="16">Og han sa til Israels konge: Legg din hånd på buen! Og han la hånden sin på den. Og Elisja la sine hender på kongens hender.</verse><verse id="17">Så sa han: Lukk opp vinduet mot øst! Og han lukket det opp. Da sa Elisja: Skyt! Så skjøt han. Da sa han: En frelsens pil fra Herren! En frelsens pil mot syrerne! Du skal slå syrerne i Afek og gjøre ende på dem.</verse><verse id="18">Så sa han: Ta pilene! Og han tok dem. Så sa han til Israels konge: Slå på jorden! Og han slo tre ganger. Så holdt han opp.</verse><verse id="19">Da ble Elisja, Guds mann, vred på ham og sa: Du burde ha slått fem eller seks ganger! Da hadde du slått syrerne og gjort ende på dem. Men nå skal du bare slå syrerne tre ganger.</verse><verse id="20">Så døde Elisja, og de begravde ham. Først på året pleide moabittiske herjeflokker å falle inn i landet.</verse><verse id="21">Så hendte det en gang at de fikk se en herjeflokk mens de holdt på å begrave en mann. Da kastet de mannen ned i Elisjas grav. Og med det samme mannen rørte ved Elisjas ben, ble han levende igjen og reiste seg opp på føttene.</verse><verse id="22">Kongen i Syria Hasael hadde plaget Israel hardt så lenge Joakas levde.</verse><verse id="23">Men Herren var nådig mot dem og forbarmet seg over dem. Han vendte seg til dem på grunn av den pakten som han hadde gjort med Abraham, Isak og Jakob. Han ville ikke ødelegge dem, og han kastet dem ennå ikke bort fra sitt åsyn.</verse><verse id="24">Men kongen i Syria Hasael døde, og hans sønn Benhadad ble konge etter ham.</verse><verse id="25">Da tok Joasj, Joakas’ sønn, tilbake fra Benhadad, Hasaels sønn, de byene som Hasael hadde tatt fra Joakas i krigen. Tre ganger slo Joasj ham og tok tilbake de byene som hadde tilhørt Israel.</verse></chapter><chapter id="14"><verse id="1">I Israels konge Joasjs, Joakas’ sønns andre år ble Amasja konge. Han var sønn av Judas konge Joasj.</verse><verse id="2">Han var tjuefem år gammel da han ble konge, og regjerte tjueni år i Jerusalem. Hans mor hette Joaddan og var fra Jerusalem.</verse><verse id="3">Han gjorde det som var rett i Herrens øyne, men ikke som hans stamfar David, han gjorde nøyaktig som sin far Joasj.</verse><verse id="4">Men offerhaugene ble ikke nedlagt. Folket fortsatte med å ofre og brenne røkelse på haugene.</verse><verse id="5">Så snart han hadde fått kongedømmet fast i sin hånd, slo han i hjel dem av sine tjenere som hadde slått i hjel hans far kongen.</verse><verse id="6">Men mordernes barn drepte han ikke, etter det som er skrevet i Mose lovbok, hvor Herren har gitt dette bud: Foreldre skal ikke lide døden for sine barns skyld, og barn skal ikke lide døden for sine foreldres skyld, men enhver skal dø for sin egen synd.</verse><verse id="7">Amasja slo Edom i Saltdalen, en hær på ti tusen mann. Han inntok Sela og kalte det Jokte’el, som det heter den dag i dag.</verse><verse id="8">På den tiden sendte Amasja bud til Israels konge Joasj, sønn av Joakas, Jehus sønn, og sa: Kom, la oss prøve styrke med hverandre!</verse><verse id="9">Men Israels konge Joasj sendte bud til Judas konge Amasja og svarte: Tornebusken på Libanon sendte bud til sederen på Libanon og sa: La min sønn få din datter til hustru! Men de ville dyrene på Libanon kom farende og trampet ned tornebusken.</verse><verse id="10">Du har slått Edom, og derfor er du blitt overmodig. Vær tilfreds med den æren, og bli hjemme! Hvorfor vil du kalle ulykken ned over deg, så du går til grunne, både du og Juda med deg?</verse><verse id="11">Men Amasja hørte ikke på ham. Da dro Israels konge Joasj opp, og han og Judas konge Amasja prøvde styrke med hverandre ved Bet-Sjemesj, som hører til Juda.</verse><verse id="12">Og Judas menn ble slått av Israels menn, og de flyktet hver til sitt hjem.</verse><verse id="13">Men Judas konge Amasja, sønn av Joasj, Akasjas sønn, ble tatt til fange av Israels konge Joasj ved Bet-Sjemesj. Og da de kom til Jerusalem, rev han ned et stykke av Jerusalems mur, fra Efra’importen til Hjørneporten, fire hundre alen.</verse><verse id="14">Og han tok alt det gull og sølv og alle de kar som fantes i Herrens hus og i skattkamrene i kongens hus, og dessuten gisler. Så vendte han tilbake til Samaria.</verse><verse id="15">Det som ellers er å fortelle om Joasj, om det han gjorde, og om hans store gjerninger og hans krig med Judas konge Amasja, det er skrevet i Israels kongers krønike.</verse><verse id="16">Og Joasj la seg til hvile hos sine fedre og ble begravet i Samaria hos Israels konger. Så ble hans sønn Jeroboam konge etter ham.</verse><verse id="17">Judas konge Amasja, Joasjs sønn, levde femten år etter at Israels konge Joasj, Joakas’ sønn, var død.</verse><verse id="18">Det som ellers er å fortelle om Amasja, det er skrevet i Judas kongers krønike.</verse><verse id="19">De gjorde en sammensvergelse mot ham i Jerusalem. Da flyktet han til Lakisj, men de sendte folk etter ham til Lakisj og drepte ham der.</verse><verse id="20">Så kjørte de ham derfra med hester, og han ble begravet i Jerusalem hos sine fedre i Davids by.</verse><verse id="21">Hele Judas folk tok Asarja, som da var seksten år gammel, til konge etter hans far Amasja*.</verse><verse id="22">Han gjorde Eilat til en befestet by og vant den tilbake til Juda, etter at kongen hadde lagt seg til hvile hos sine fedre.</verse><verse id="23">I Judas konge Amasjas, Joasjs sønns femtende år ble Jeroboam, sønn av Israels konge Joasj, konge i Samaria. Og han regjerte i førtien år.</verse><verse id="24">Han gjorde det som var ondt i Herrens øyne. Han vendte seg ikke bort fra noen av de syndene som Jeroboam, Nebats sønn, hadde gjort og fått Israel til å gjøre.</verse><verse id="25">Han vant tilbake landområdene som hadde tilhørt Israel fra der hvor veien går til Hamat, og til Ødemarks-havet, slik som Herren, Israels Gud, hadde talt ved sin tjener profeten Jona, Amittais sønn, fra Gat-Hefer.</verse><verse id="26">For Herren hadde sett at Israel var kommet i bitter nød. Det var ute både med store og små, og det var ingen til å hjelpe Israel.</verse><verse id="27">Herren hadde ikke sagt at han ville utslette Israels navn under himmelen, derfor frelste han dem ved Jeroboam, Joasjs sønn.</verse><verse id="28">Det som ellers er å fortelle om Jeroboam, om alt det han gjorde, og om alle hans store gjerninger, om de kriger han førte og hvordan han vant tilbake til Israel den del av Damaskus og Hamat som før hadde tilhørt Juda, det er skrevet i Israels kongers krønike.</verse><verse id="29">Jeroboam la seg til hvile hos sine fedre, hos Israels konger, og hans sønn Sakarja ble konge etter ham.</verse></chapter><chapter id="15"><verse id="1">I Israels konge Jeroboams tjuesjuende år ble Asarja, sønn av Judas konge Amasja, konge.</verse><verse id="2">Han var seksten år gammel da han ble konge, og regjerte femtito år i Jerusalem. Hans mor hette Jekolja og var fra Jerusalem.</verse><verse id="3">Han gjorde det som var rett i Herrens øyne, nøyaktig som hans far Amasja hadde gjort.</verse><verse id="4">Men offerhaugene ble ikke nedlagt, folket fortsatte med å ofre og brenne røkelse på haugene.</verse><verse id="5">Herren slo kongen, så han ble spedalsk til sin dødsdag. Han bodde i et hus for seg selv, og Jotam, kongens sønn, sto for kongens hus og dømte landets folk.</verse><verse id="6">Det som ellers er å fortelle om Asarja og om alt det han gjorde, det er skrevet i Judas kongers krønike.</verse><verse id="7">Asarja la seg til hvile hos sine fedre, og de begravde ham hos hans fedre i Davids by. Og hans sønn Jotam ble konge etter ham.</verse><verse id="8">I Judas konge Asarjas trettiåttende år ble Sakarja, Jeroboams sønn, konge over Israel i Samaria. Han regjerte i seks måneder.</verse><verse id="9">Han gjorde det som var ondt i Herrens øyne, slik som hans fedre hadde gjort. Han vendte seg ikke bort fra Jeroboams, Nebats sønns synder, som han hadde fått Israel til å gjøre.</verse><verse id="10">Og Sjallum, sønn av Jabes, fikk i stand en sammensvergelse mot ham og slo ham i hjel mens folket så det, og ble konge etter ham.</verse><verse id="11">Det som ellers er å fortelle om Sakarja, det er skrevet i Israels kongers krønike.</verse><verse id="12">Slik gikk det ordet i oppfyllelse som Herren hadde talt til Jehu. Han hadde sagt: Dine sønner skal sitte på Israels trone til fjerde ledd. Og slik ble det.</verse><verse id="13">Sjallum, sønn av Jabes, ble konge i Judas konge Ussias trettiniende år, og regjerte en måneds tid i Samaria.</verse><verse id="14">Da dro Menahem, Gadis sønn, opp fra Tirsa og kom til Samaria og slo i hjel Sjallum, Jabes’ sønn, i Samaria og ble konge etter ham.</verse><verse id="15">Det som ellers er å fortelle om Sjallum og om den sammensvergelsen han fikk i stand, det er skrevet i Israels kongers krønike.</verse><verse id="16">På den tiden dro Menahem ut fra Tirsa og herjet Tifsah med alt som var der, og hele landområdet som hører til. Byen hadde ikke åpnet portene for ham, derfor herjet han den. Alle de kvinner i byen som var med barn, skar han opp.</verse><verse id="17">I Judas konge Asarjas trettiniende år ble Menahem, Gadis sønn, konge over Israel i Samaria, og han regjerte i ti år.</verse><verse id="18">Han gjorde det som var ondt i Herrens øyne. Så lenge han levde, vendte han seg ikke bort fra Jeroboams, Nebats sønns synder, som han hadde fått Israel til å gjøre.</verse><verse id="19">Kongen i Assyria, Pul*, falt inn i landet. Da ga Menahem tusen talenter sølv til Pul for at han skulle støtte ham og trygge kongedømmet i hans hånd.</verse><verse id="20">De pengene som Menahem skulle gi til kongen i Assyria, fikk han inn ved å legge skatt på Israel, på alle rikmenn, femti sekel på hver. Så vendte kongen i Assyria tilbake og ble ikke lenger i landet.</verse><verse id="21">Det som ellers er å fortelle om Menahem og om alt det han gjorde, det er skrevet i Israels kongers krønike.</verse><verse id="22">Så la Menahem seg til hvile hos sine fedre, og hans sønn Pekahja ble konge etter ham.</verse><verse id="23">I Judas konge Asarjas femtiende år ble Pekahja, Menahems sønn, konge over Israel i Samaria, og han regjerte i to år.</verse><verse id="24">Han gjorde det som var ondt i Herrens øyne. Han vendte seg ikke bort fra Jeroboams, Nebats sønns synder, som han hadde fått Israel til å gjøre.</verse><verse id="25">Og hans høvedsmann Pekah, sønn av Remalja, fikk i stand en sammensvergelse mot ham og slo ham i hjel i Samaria i borgen i kongens hus. Han drepte også Argob og Arje. Han hadde med seg femti mann av gileadittene, og da han hadde drept Pekahja, ble han konge etter ham.</verse><verse id="26">Det som ellers er å fortelle om Pekahja og om alt det han gjorde, det er skrevet i Israels kongers krønike.</verse><verse id="27">I Judas konge Asarjas femtiandre år ble Pekah, Remaljas sønn, konge over Israel i Samaria, og han regjerte i tjue år.</verse><verse id="28">Han gjorde det som var ondt i Herrens øyne. Han vendte seg ikke bort fra Jeroboams, Nebats sønns synder, som han hadde fått Israel til å gjøre.</verse><verse id="29">I Israels konge Pekahs dager kom kongen i Assyria Tiglat-Pileser og tok Ijon og Abel-Bet-Ma’aka og Janoah og Kedesj og Hasor og Gilead og Galilea, hele Naftalis land, og han bortførte innbyggerne til Assyria.</verse><verse id="30">Og Hosea, Elas sønn, fikk i stand en sammensvergelse mot Pekah, Remaljas sønn, og slo ham i hjel og ble konge etter ham i Jotams, Ussias sønns tjuende år.</verse><verse id="31">Det som ellers er å fortelle om Pekah og om alt det han gjorde, det er skrevet i Israels kongers krønike.</verse><verse id="32">I Israels konge Pekahs, Remaljas sønns andre år ble Jotam konge. Han var sønn av Judas konge Ussia.</verse><verse id="33">Han var tjuefem år gammel da han ble konge, og regjerte seksten år i Jerusalem. Hans mor hette Jerusja og var datter av Sadok.</verse><verse id="34">Han gjorde det som var rett i Herrens øyne, slik som hans far Ussia hadde gjort.</verse><verse id="35">Men offerhaugene ble ikke nedlagt. Folket fortsatte med å ofre og brenne røkelse på haugene. - Det var han som bygde den øvre port i Herrens hus.</verse><verse id="36">Det som ellers er å fortelle om Jotam og om alt det han gjorde, det er skrevet i Judas kongers krønike.</verse><verse id="37">I de dager begynte Herren å sende kongen i Syria, Resin, og Pekah, Remaljas sønn, mot Juda.</verse><verse id="38">Og Jotam la seg til hvile hos sine fedre og ble begravet hos sine fedre i sin far Davids by. Og hans sønn Akas ble konge etter ham.</verse></chapter><chapter id="16"><verse id="1">I Pekahs, Remaljas sønns syttende år ble Akas, sønn av Judas konge Jotam, konge.</verse><verse id="2">Akas var tjue år gammel da han ble konge, og han regjerte seksten år i Jerusalem. Han gjorde ikke det som var rett i Herrens, hans Guds øyne, slik som hans far David hadde gjort,</verse><verse id="3">men vandret på Israels kongers vei. Ja, han lot til og med sønnen sin gå gjennom ilden, og fulgte dermed de motbydelige skikkene hos de folk som Herren hadde drevet bort for Israels barn.</verse><verse id="4">Og han ofret og brente røkelse på haugene og bakkene og under hvert grønt tre.</verse><verse id="5">På den tiden dro kongen i Syria, Resin, og Israels konge Pekah, Remaljas sønn, opp for å angripe Jerusalem. De beleiret Akas, men kunne ikke komme seg til å gjøre noe angrep.</verse><verse id="6">Kongen i Syria, Resin, la på den tiden Eilat til Syria. Han drev judeerne bort fra Eilat, og syrerne kom til Eilat og bosatte seg der, og bor der den dag i dag.</verse><verse id="7">Da sendte Akas bud til kongen i Assyria, Tiglat-Pileser, og sa: Jeg er din tjener og din sønn. Kom og redd meg fra Syrias konge og Israels konge, som har overfalt meg!</verse><verse id="8">Og Akas tok det sølv og gull som fantes i Herrens hus og i skattkamrene i kongens hus, og sendte det som gave til kongen i Assyria.</verse><verse id="9">Kongen i Assyria gjorde som han ba. Han dro opp og inntok Damaskus og bortførte innbyggerne til Kir og drepte Resin.</verse><verse id="10">Da dro kong Akas til Damaskus for å møte kongen i Assyria, Tiglat-Pileser. Og da han så alteret i Damaskus, sendte han en tegning av alteret og et bilde av det til presten Uria, nøyaktig slik som det var laget.</verse><verse id="11">Og presten Uria bygde alteret. Nøyaktig etter det bilde som kong Akas hadde sendt fra Damaskus, laget presten Uria alteret, før kong Akas kom tilbake fra Damaskus.</verse><verse id="12">Da kongen kom tilbake fra Damaskus og så alteret, gikk han fram til det og ofret på det.</verse><verse id="13">Han brente sitt brennoffer og sitt matoffer og helte ut sitt drikkoffer, og han stenket blodet av sitt fredsoffer på alteret.</verse><verse id="14">Men kobberalteret, som sto for Herrens åsyn, flyttet han bort fra huset, fra dets sted mellom det nye alter og Herrens hus, og satte det på nordsiden av det nye alteret.</verse><verse id="15">Og kong Akas befalte presten Uria: På det store alteret skal du brenne morgen-brennofferet og kvelds-matofferet og kongens brennoffer og hans matoffer og brennoffer for alt folket i landet, og deres matoffer og deres drikkoffer, og alt blodet av brennofrene og slaktofrene skal du stenke på det. Men kobberalteret vil jeg bruke når jeg tar varsler.</verse><verse id="16">Og presten Uria gjorde nøyaktig som kong Akas hadde befalt.</verse><verse id="17">Kong Akas skar også fyllingen ut av fotstykkene og tok karene ned av dem. Han tok havet ned av kobberoksene som sto under det, og satte det på et underlag av stein.</verse><verse id="18">Sabbatsgangen med tak over som de hadde bygd i Herrens hus, og likeså den ytre kongeinngangen, tok han bort fra Herrens hus av hensyn til assyrerkongen.</verse><verse id="19">Det som ellers er å fortelle om Akas, om det han gjorde, det er skrevet i Judas kongers krønike.</verse><verse id="20">Akas la seg til hvile hos sine fedre og ble begravet hos sine fedre i Davids by. Og hans sønn Hiskia ble konge etter ham.</verse></chapter><chapter id="17"><verse id="1">I Judas konge Akas’ tolvte år ble Hosea, sønn av Ela, konge over Israel i Samaria, og han regjerte i ni år.</verse><verse id="2">Han gjorde det som var ondt i Herrens øyne, men likevel ikke som de konger i Israel som hadde vært før ham.</verse><verse id="3">Kongen i Assyria, Salmanassar, dro opp mot ham, og Hosea ble hans tjener og måtte svare skatt til ham.</verse><verse id="4">Men så oppdaget kongen i Assyria at Hosea hadde innlatt seg i en sammensvergelse. Han hadde sendt bud til kongen i Egypt, So, og betalte ikke lenger skatt til kongen i Assyria, slik som han før hadde gjort år etter år. Da satte kongen i Assyria ham fast og holdt ham i fengsel.</verse><verse id="5">Kongen i Assyria dro opp over hele landet. Han rykket fram mot Samaria og holdt det beleiret i tre år.</verse><verse id="6">I Hoseas niende år inntok den assyriske kongen Samaria og bortførte Israel til Assyria. Han lot dem bo i Halah og ved Habor, en elv i Gosan, og i Medias byer.</verse><verse id="7">Slik gikk det fordi Israels barn syndet mot Herren sin Gud, han som hadde ført dem opp fra landet Egypt og fridd dem ut av egypterkongen, faraos hånd. De fryktet andre guder</verse><verse id="8">og vandret etter skikkene hos de hedningefolkene som Herren hadde drevet bort for Israels barn, og etter de skikker som Israels konger hadde innført.</verse><verse id="9">Og Israels barn tildekket Herren sin Gud med ord som ikke var rette*. De bygde seg offerhauger på alle bostedene sine like fra vakttårnene** til de befestede byene.</verse><verse id="10">De reiste støtter og Astarte-bilder på hver høy bakke og under hvert grønt tre.</verse><verse id="11">De brente røkelse der på alle haugene likesom de hedningefolkene Herren hadde drevet bort for dem, og de gjorde onde ting, så de vakte Herrens harme.</verse><verse id="12">De dyrket avguder, enda Herren hadde talt til dem og sagt: Det skal dere ikke gjøre.</verse><verse id="13">Og Herren vitnet for Israel og for Juda ved alle sine profeter, alle seerne, og sa: Vend om fra deres onde veier og hold mine befalinger og bud i samsvar med hele den lov som jeg ga deres fedre, og som jeg sendte til dere ved mine tjenere profetene!</verse><verse id="14">Men de ville ikke høre og var hardnakkede som sine fedre, som ikke trodde på Herren sin Gud.</verse><verse id="15">De forkastet hans bud og den pakten som han hadde sluttet med deres fedre, og de vitnesbyrd som han hadde gitt dem. De fulgte de tomme avgudene og ble selv tomme. De etterlignet de hedningefolkene som bodde rundt omkring dem, enda Herren hadde sagt: Dere skal ikke gjøre som de.</verse><verse id="16">De forlot alle Herrens, sin Guds bud og laget seg støpte bilder, to kalver, og de laget et Astarte-bilde og tilba hele himmelens hær og dyrket Ba’al.</verse><verse id="17">Sine sønner og døtre lot de gå gjennom ilden og ga seg av med spådomskunster og varseltydning og solgte seg selv til å gjøre det som var ondt i Herrens øyne, så de vakte hans harme.</verse><verse id="18">Da ble Herren meget vred på Israel og støtte dem bort fra sitt åsyn. Det ble ingen tilbake uten Judas stamme.</verse><verse id="19">Heller ikke Juda holdt Herrens, sin Guds bud, men de vandret i de skikker som Israel hadde innført.</verse><verse id="20">Derfor forkastet Herren hele Israels ætt og plaget dem og ga dem i røveres hånd, inntil han kastet dem bort fra sitt åsyn.</verse><verse id="21">For han hadde revet Israel løs fra Davids hus, og de gjorde Jeroboam, Nebats sønn, til konge. Og Jeroboam dro Israel bort fra Herren og forførte dem til stor synd.</verse><verse id="22">Israels barn vandret i alle de synder som Jeroboam hadde gjort, de vek ikke fra dem.</verse><verse id="23">Til slutt støtte Herren Israel bort fra sitt åsyn, slik som han hadde talt ved alle sine tjenere profetene. Så ble Israel bortført fra sitt land til Assyria, og der har de vært til denne dag.</verse><verse id="24">Og kongen i Assyria lot det komme folk fra Babel og Kuta og Avva og Hamat og Sefarvajim, og lot dem bo i Samarias byer istedenfor Israels barn. De tok Samaria i eie og bosatte seg i byene der.</verse><verse id="25">Men den første tiden de bodde der, fryktet de ikke Herren. Da sendte Herren løver iblant dem, og de herjet mellom dem.</verse><verse id="26">Da sa folk til kongen i Assyria: De folk som du førte bort og lot bo i Samarias byer, vet ikke hvordan landets gud skal dyrkes. Han har sendt løver iblant dem, og de dreper dem, fordi de ikke vet hvordan landets gud skal dyrkes.</verse><verse id="27">Da bød kongen i Assyria: La en av de prestene som dere har ført bort derfra, fare dit! De skal dra av sted og bosette seg der, så han kan lære dem hvordan landets gud skal dyrkes.</verse><verse id="28">Så kom da en av de prestene som de hadde ført bort fra Samaria, og bosatte seg i Betel. Han lærte dem hvordan de skulle frykte Herren.</verse><verse id="29">Hvert folk laget seg sine gudebilder og satte dem i husene på de haugene som Samarias innbyggere hadde bygd - hvert folk i de byene hvor de bodde.</verse><verse id="30">Mennene fra Babel laget seg et bilde av Sukkot-Benot, mennene fra Kut et bilde av Nergal, mennene fra Hamat et bilde av Asjima, 31 avvittene et bilde av Nibhas og av Tartak, sefarvittene brente sønnene sine i ilden for Adrammelek og Anammelek, Sefarvajims guder.</verse><verse id="32">Men de fryktet også Herren og gjorde hvem de ville av sine egne til prester for haugene, og de ofret for dem i husene på haugene.</verse><verse id="33">De fryktet Herren, men dyrket også sine egne guder på samme vis som de hedningefolkene de var bortført fra.</verse><verse id="34">Den dag i dag følger de sine gamle skikker. De frykter ikke Herren og gjør ikke etter de forskrifter og regler de har fått, eller etter den lov og de bud Herren har gitt etterkommerne av Jakob, han som han ga navnet Israel,</verse><verse id="35">og som Herren gjorde en pakt med og bød: Dere skal ikke frykte andre guder og ikke tilbe dem og ikke dyrke dem og ikke ofre til dem.</verse><verse id="36">Men Herren, som førte dere opp fra landet Egypt med stor kraft og med utrakt arm, ham skal dere frykte, og ham skal dere tilbe, og ham skal dere ofre til.</verse><verse id="37">Og de forskrifter og regler og den lov og de bud som han lot skrive for dere, skal dere gi akt på og holde alle dager, og dere skal ikke frykte andre guder.</verse><verse id="38">Den pakten som jeg sluttet med dere, skal dere ikke glemme, og dere skal ikke frykte andre guder.</verse><verse id="39">Men Herren deres Gud skal dere frykte, og han skal fri dere fra alle deres fienders hånd.</verse><verse id="40">Men de ville ikke høre, de bar seg at på samme vis som før.</verse><verse id="41">Så fryktet da disse hedningefolkene Herren, men dyrket på samme tid sine utskårne bilder. Også deres barn og deres barnebarn har helt til denne dag gjort som deres fedre gjorde.</verse></chapter><chapter id="18"><verse id="1">I Israels konge Hoseas, Elas sønns tredje år ble Hiskia konge. Han var sønn av Judas konge Akas.</verse><verse id="2">Han var tjuefem år gammel da han ble konge, og han regjerte tjueni år i Jerusalem. Hans mor hette Abi og var datter av Sakarja.</verse><verse id="3">Han gjorde det som var rett i Herrens øyne, slik som hans far David hadde gjort.</verse><verse id="4">Han la ned offerhaugene og slo i stykker billedstøttene og hogg ned Astarte-bildet og knuste den kobberslangen som Moses hadde laget, for like til den tid hadde Israels barn brent røkelse for den. De kalte den Nehusjtan.</verse><verse id="5">Hiskia satte sin lit til Herren, Israels Gud. Etter ham har det ikke vært hans like blant alle Judas konger, heller ikke blant dem som hadde vært før ham.</verse><verse id="6">Han holdt fast ved Herren. Han vek ikke fra ham, og han holdt hans bud, dem som Herren hadde gitt Moses.</verse><verse id="7">Og Herren var med ham. I alt han foretok seg, bar han seg klokt at. Han falt fra kongen i Assyria og ville ikke tjene ham lenger.</verse><verse id="8">Han slo filistrene og tok deres land helt til Gasa og de omliggende bygdene like fra vakttårnene til de befestede byene.</verse><verse id="9">I kong Hiskias fjerde år, som var Israels konge Hoseas, Elas sønns sjuende år, dro Salmanassar, kongen i Assyria, opp mot Samaria og beleiret byen.</verse><verse id="10">Da tre år var gått, inntok de byen. Det var i Hiskias sjette år, det samme som Israels konge Hoseas niende år, at Samaria ble inntatt.</verse><verse id="11">Og kongen i Assyria bortførte Israel til Assyria og flyttet dem til Halah og til Habor, en elv i Gosan, og til byene i Media,</verse><verse id="12">fordi de ikke hadde hørt på Herrens, sin Guds røst, men overtrådt hans pakt - alt det Moses, Herrens tjener, hadde befalt. De ville verken høre på det eller adlyde det.</verse><verse id="13">I kong Hiskias fjortende år dro kongen i Assyria, Sankerib, opp mot alle Judas befestede byer og inntok dem.</verse><verse id="14">Da sendte Judas konge Hiskia bud til den assyriske kongen i Lakisj og sa: Jeg har gjort galt, vend deg bort fra meg igjen! Alt det du legger på meg, vil jeg bære. Da påla kongen i Assyria Judas konge Hiskia å betale tre hundre talenter sølv og tretti talenter gull.</verse><verse id="15">Og Hiskia ga alt det sølv som fantes i Herrens hus og i skattkamrene i kongens hus.</verse><verse id="16">På samme tid lot Hiskia gullet bryte av dørene på Herrens tempel og av dørstolpene som Hiskia, Judas konge, hadde kledd med gull. Alt ga han til kongen i Assyria.</verse><verse id="17">Men kongen i Assyria sendte Tartan og Rabsaris og Rabsjake* med en stor hær fra Lakisj til kong Hiskia i Jerusalem. De dro opp og kom til Jerusalem, og da de var kommet dit, stanset de ved vannledningen fra den øvre dammen, ved landeveien til Vaskervollen.</verse><verse id="18">Og så ropte de på kongen. Da gikk slottshøvdingen Eljakim, Hilkias sønn, ut til dem sammen med statsskriveren Sjebna og historieskriveren Joah, Asafs sønn.</verse><verse id="19">Og Rabsjake sa til dem: Si til Hiskia: Så sier den store kongen, kongen i Assyria: Hva er det for en trygghet som er kommet over deg?</verse><verse id="20">Vil du si at tomme ord er innsikt og styrke nok til krig! Hvem setter du da din lit til, siden du har gjort opprør mot meg?</verse><verse id="21">Nåvel, du setter din lit til Egypt, den knekkede rørstaven! Når en støtter seg på den, går den inn i hånden hans og gjennomborer den. Slik er kongen i Egypt, farao, for alle dem som setter sin lit til ham.</verse><verse id="22">Men sier dere til meg: Vi setter vår lit til Herren vår Gud! - er det da ikke hans offerhauger og altere Hiskia har tatt bort da han sa til Juda og Jerusalem: For dette alteret skal dere tilbe, her i Jerusalem?</verse><verse id="23">Men gjør nå et veddemål med min herre, kongen i Assyria: Jeg vil gi deg to tusen hester om du kan få deg folk til å ri på dem!</verse><verse id="24">Hvordan skulle du da kunne drive tilbake en eneste stattholder, en av min herres minste tjenere? Derfor setter du din lit til Egypt og håper å få vogner og hestfolk derfra.</verse><verse id="25">Mener du da at jeg har dratt opp mot dette stedet for å ødelegge det, uten at Herren har villet det? Nei, Herren har selv sagt til meg: Dra opp mot dette landet og ødelegg det!</verse><verse id="26">Da sa Eljakim, Hilkias sønn, og Sjebna og Joah til Rabsjake: Tal til dine tjenere på arameisk, for vi forstår det språket. Tal ikke til oss på jødisk, så folket som står på muren, hører det!</verse><verse id="27">Men Rabsjake svarte: Har min herre sendt meg til deg og til din herre for å tale disse ordene? Er det ikke til de mennene som sitter på muren og må ete sin egen skitt og drikke sitt eget vann likesom dere selv?</verse><verse id="28">Og Rabsjake trådte fram og ropte med høy røst på jødisk og talte slik: Hør den store kongens, den assyriske kongens ord!</verse><verse id="29">Så sier kongen: La ikke Hiskia få narret dere! For han makter ikke å redde dere ut av min hånd.</verse><verse id="30">Og la ikke Hiskia få dere til å feste lit til Herren, idet han sier: Herren vil redde oss, og denne byen skal ikke bli gitt i assyrerkongens hånd!</verse><verse id="31">Hør ikke på Hiskia! For så sier kongen i Assyria: Gjør fred med meg og kom ut til meg, så skal enhver av dere få ete av sitt eget vintre og av sitt eget fikentre og drikke vannet av sin egen brønn,</verse><verse id="32">til jeg kommer og henter dere til et land som ligner deres eget land, et land med korn og most, et land med brød og vingårder, et land med oljetrær og honning, så dere kan leve og ikke dø! Hør ikke på Hiskia når han vil narre dere og sier: Herren vil redde oss!</verse><verse id="33">Har vel noen av folkenes guder reddet landet sitt av assyrerkongens hånd?</verse><verse id="34">Hvor er Hamats og Arpads guder? Hvor er Sefarvajims, Henas og Ivvas guder? Har vel Samarias guder reddet landet av min hånd?</verse><verse id="35">Hvem er det blant alle landenes guder som har reddet sitt land av min hånd, så Herren skulle redde Jerusalem av min hånd?</verse><verse id="36">Men folket tidde og svarte ham ikke ett ord, for kongens befaling lød så: Dere skal ikke svare ham.</verse><verse id="37">Så kom slottshøvdingen Eljakim, Hilkias sønn, og statsskriveren Sjebna og historieskriveren Joah, Asafs sønn, til Hiskia med flerrede klær og meldte ham det Rabsjake hadde sagt.</verse></chapter><chapter id="19"><verse id="1">Da kong Hiskia hørte dette, flerret han klærne sine, kledde seg i sekk og gikk inn i Herrens hus.</verse><verse id="2">Han sendte slottshøvdingen Eljakim og statsskriveren Sjebna og de eldste blant prestene, kledd i sekk, til profeten Jesaja, Amos’ sønn.</verse><verse id="3">Og de sa til ham: Så sier Hiskia: Dette er en dag med trengsel og straff og vanære. For barnet er kommet til modermunnen, men det er ingen kraft til å føde.</verse><verse id="4">Kanskje Herren din Gud vil høre alt det Rabsjake har sagt, han som hans herre, kongen i Assyria, har sendt for å håne den levende Gud, så han straffer ham for de ordene Herren din Gud har hørt. Send nå opp en bønn for den rest som ennå er igjen!</verse><verse id="5">Da kong Hiskias tjenere kom til Jesaja,</verse><verse id="6">sa Jesaja til dem: Dette skal dere si til deres herre: Så sier Herren: Frykt ikke for de ordene du hørte, de ordene assyrerkongens menn hånte meg med!</verse><verse id="7">Se, nå gir jeg ham et slikt sinn at han vender tilbake til landet sitt på grunn av et rykte han får høre. Der i hans eget land vil jeg la ham falle for sverd.</verse><verse id="8">Da Rabsjake vendte tilbake, fant han assyrerkongen i ferd med å stride mot Libna. For han hadde hørt at han hadde brutt opp fra Lakisj.</verse><verse id="9">Da fikk kongen melding om at Tirhaka, kongen i Etiopia, var dratt ut for å kjempe mot ham. Da sendte han igjen bud til Hiskia og sa:</verse><verse id="10">Så skal dere si til Judas konge Hiskia: La ikke din Gud, som du setter din lit til, få narret deg, så du tenker som så: Jerusalem skal ikke gis i assyrerkongens hånd.</verse><verse id="11">Du har hørt det kongene i Assyria har gjort med alle landene, hvordan de har ødelagt dem, og så skulle du bli reddet!</verse><verse id="12">Har vel folkenes guder frelst dem som fedrene mine ødela, Gosan og Karan og Resjef og Edens barn i Telassar?</verse><verse id="13">Hvor er nå Hamats konge og Arpads konge og byen Sefarvajims konge, Henas og Ivvas konger?</verse><verse id="14">Da Hiskia hadde mottatt brevet av sendebudene og lest det, gikk han opp til Herrens hus. Der bredte Hiskia brevet ut for Herrens åsyn.</verse><verse id="15">Og Hiskia ba for Herrens åsyn og sa: Herre, Israels Gud, du som troner over kjerubene! Du alene er Gud for alle jordens riker. Du har skapt himmelen og jorden.</verse><verse id="16">Herre, bøy ditt øre til og hør! Herre, lukk opp dine øyne og se! Hør de ordene som Sankerib har sendt for å håne den levende Gud!</verse><verse id="17">Det er sant, Herre, at kongene i Assyria har ødelagt folkene og landene deres.</verse><verse id="18">De har kastet gudene deres i ilden, for de er ikke guder, men et verk av menneskehender, tre og stein. Derfor kunne de gjøre dem til intet.</verse><verse id="19">Men frels oss nå, Herre vår Gud! Frels oss av hans hånd, så alle jordens riker må kjenne at du, Herre, er Gud - bare du!</verse><verse id="20">Da sendte Jesaja, Amos’ sønn, bud til Hiskia og sa: Så sier Herren, Israels Gud: Jeg har hørt det du har bedt meg om angående kongen i Assyria, Sankerib.</verse><verse id="21">Slik lyder det ordet Herren har talt om ham: Jomfruen, Sions datter, forakter deg og spotter deg. Jerusalems datter rister på hodet av deg.</verse><verse id="22">Hvem er det du har hånet og spottet? Hvem er det du har løftet din røst imot? Du har løftet dine øyne til det høye, mot Israels Hellige.</verse><verse id="23">Ved sendebudene dine har du hånet Herren og sagt: Med mine utallige vogner dro jeg opp på fjellenes tinder, til Libanons øverste topper. Der hogger jeg ned dets høyeste sedrer, dets herlige sypresser. Jeg trenger fram til dets fjerneste hvilested, dets frodige skog.</verse><verse id="24">Jeg gravde brønner og drakk av fremmede vann. Jeg tørker ut alle strømmer i Egypt med fotsålene mine.</verse><verse id="25">Har du da ikke hørt det? Fra fjerne tider har jeg gjort det, fra fortidens dager har jeg laget det slik. Nå har jeg latt det komme, så du har fått makt til å ødelegge befestede byer og gjøre dem til ruinhauger.</verse><verse id="26">Deres innbyggere ble maktesløse, de ble forferdet og skamfulle. De ble som gresset på marken og som grønne vekster, som gresset på takene og som korn som er avsvidd før det er fullvokst.</verse><verse id="27">Enten du sitter eller du går ut og inn, så vet jeg det, og jeg vet at du raser mot meg.</verse><verse id="28">Fordi du raser mot meg, og din overmodige trygghet har nådd opp til mine ører, så vil jeg legge ring i din nese og bissel mellom dine lepper og føre deg tilbake den veien du kom.</verse><verse id="29">Og dette skal du* ha til tegn: I år skal dere ete det kornet som vokser av seg selv, og neste år det som skyter opp fra roten. Men i det tredje året skal dere så og høste og plante vingårder og ete deres frukt.</verse><verse id="30">Og den rest som har sluppet unna av Judas hus, skal skyte dypere rot nedentil og bære frukt oventil.</verse><verse id="31">For fra Jerusalem skal det komme fram en levning, og fra Sions berg en rest som har sluppet unna. Herrens nidkjærhet skal gjøre dette.</verse><verse id="32">Derfor sier Herren så om kongen i Assyria: Han skal ikke komme inn i denne byen og ikke skyte en pil inn i den. Han skal ikke rykke fram mot den med skjold og ikke kaste opp voll mot den.</verse><verse id="33">Den veien han kom, skal han vende tilbake, og inn i denne byen skal han ikke komme, sier Herren.</verse><verse id="34">Jeg vil verne denne byen og frelse den, for min skyld og for min tjener Davids skyld.</verse><verse id="35">Samme natt skjedde det at Herrens engel gikk ut og slo ett hundre og åttifem tusen mann i assyrernes leir. Da folk sto opp om morgenen, fikk de se dem alle ligge der som døde kropper.</verse><verse id="36">Da brøt kongen i Assyria, Sankerib, opp og dro bort og vendte hjem igjen. Og siden holdt han seg i ro i Ninive.</verse><verse id="37">Men en gang da han tilba i sin gud Nisroks hus, slo Adrammelek og Sareser ham i hjel med sverd. De kom seg unna og flyktet til Ararats land, og hans sønn Asarhaddon ble konge etter ham.</verse></chapter><chapter id="20"><verse id="1">På den tiden ble Hiskia dødssyk. Da kom profeten Jesaja, Amos’ sønn, inn til ham og sa til ham: Så sier Herren: Beskikk ditt hus! For du skal dø og ikke leve lenger.</verse><verse id="2">Da vendte han ansiktet mot veggen og ba til Herren og sa:</verse><verse id="3">Å, Herre! Kom i hu at jeg har vandret for ditt åsyn i troskap og med helt hjerte og gjort det som er godt i dine øyne! Og Hiskia gråt høyt.</verse><verse id="4">Men Jesaja var ennå ikke kommet ut av den indre byen, da Herrens ord kom til ham, og det lød så:</verse><verse id="5">Vend tilbake og si til Hiskia, fyrsten over mitt folk: Så sier Herren, din far Davids Gud: Jeg har hørt din bønn, jeg har sett dine tårer. Se, jeg vil helbrede deg! I overmorgen skal du gå opp til Herrens hus.</verse><verse id="6">Og jeg vil legge femten år til din alder. Jeg vil redde deg og denne byen av assyrerkongens hånd. Jeg vil verne denne byen for min egen skyld og for min tjener Davids skyld.</verse><verse id="7">Og Jesaja sa: Hent en fikenkake! Så hentet de en fikenkake og la den på byllen, og da frisknet han til.</verse><verse id="8">Og Hiskia sa til Jesaja: Hva skal jeg ha til tegn på at Herren vil helbrede meg, så jeg kan gå opp til Herrens hus i overmorgen?</verse><verse id="9">Jesaja svarte: Dette gir Herren deg til tegn på at Herren vil holde det han har lovt: Skal skyggen gå ti trinn fram, eller skal den gå ti trinn tilbake?</verse><verse id="10">Hiskia sa: Det er en lett sak for skyggen å strekke seg ti trinn fram. Nei, skyggen skal gå ti trinn tilbake!</verse><verse id="11">Da ropte profeten Jesaja til Herren, og han lot skyggen gå tilbake de trinn som den hadde gått ned på Akas’ trapp - ti trinn.</verse><verse id="12">På den tiden sendte Merodak Baladan, Baladans sønn, kongen i Babel, brev og gaver til Hiskia. For han hadde hørt at Hiskia hadde vært syk.</verse><verse id="13">Da Hiskia hadde hørt på dem, lot han dem få se hele skattkammeret sitt, sølvet og gullet og krydderiene og den kostbare oljen og hele sitt våpenhus og alt det som fantes i hans skattkamre. Det var ikke den ting Hiskia ikke lot dem få se i sitt hus og i hele sitt rike.</verse><verse id="14">Da kom profeten Jesaja til kong Hiskia og sa til ham: Hva sa disse menn, og hvor kommer de fra til deg? Hiskia svarte: De kommer fra et land langt borte, fra Babel.</verse><verse id="15">Og han sa: Hva fikk de se i ditt hus? Hiskia svarte: Alt det som er i huset mitt, har de fått se. Det var ikke den ting jeg ikke lot dem få se i skattkamrene mine.</verse><verse id="16">Da sa Jesaja til Hiskia: Hør Herrens ord:</verse><verse id="17">Se, de dager kommer da alt det som er i ditt hus, og alle de skatter dine fedre har samlet like til denne dag, skal føres bort til Babel. Det skal ikke bli noen ting tilbake, sier Herren.</verse><verse id="18">Og blant sønnene dine som skal stamme fra deg, som du skal være far til, skal det være noen som blir tatt til hoffmenn i palasset til kongen i Babel.</verse><verse id="19">Da sa Hiskia til Jesaja: Det Herrens ord som du har talt, er godt. Så sa han: Er det ikke godt hvis det skal være fred og trygghet i mine dager?</verse><verse id="20">Det som ellers er å fortelle om Hiskia og om alle hans store gjerninger, og hvordan han laget dammen og vannledningen* og førte vannet inn i byen, det er skrevet i Judas kongers krønike.</verse><verse id="21">Hiskia la seg til hvile hos sine fedre, og hans sønn Manasse ble konge etter ham.</verse></chapter><chapter id="21"><verse id="1">Manasse var tolv år gammel da han ble konge. Han regjerte femtifem år i Jerusalem. Hans mor hette Hefsiba.</verse><verse id="2">Han gjorde det som var ondt i Herrens øyne, og fulgte de motbydelige skikkene hos de hedningefolkene Herren hadde drevet bort for Israels barn.</verse><verse id="3">Han bygde opp igjen de offerhaugene som hans far Hiskia hadde ødelagt, og han reiste altere for Ba’al og laget et Astarte-bilde, slik som Israels konge Akab hadde gjort. Han tilba hele himmelens hær og dyrket den.</verse><verse id="4">Han bygde altere i Herrens hus, enda Herren hadde sagt: I Jerusalem vil jeg la mitt navn bo.</verse><verse id="5">Han bygde altere for hele himmelens hær i begge forgårdene til Herrens hus.</verse><verse id="6">Han lot sønnen sin gå gjennom ilden og ga seg av med å spå av skyene og å tyde varsler. Han skaffet seg dødningemanere og spåmenn. Han gjorde mye som var ondt i Herrens øyne, så han vakte hans harme.</verse><verse id="7">Han satte det Astarte-bildet som han hadde laget, i det huset som Herren hadde talt om til David og hans sønn Salomo, da han sa: I dette huset og i Jerusalem, som jeg har utvalgt blant alle Israels stammer, vil jeg la mitt navn bo til evig tid.</verse><verse id="8">Og jeg vil ikke mer la Israel vandre hjemløs bort fra det landet jeg ga deres fedre, så sant de bare gir akt på å gjøre alt det jeg har pålagt dem, og lever etter hele den lov som min tjener Moses ga dem.</verse><verse id="9">Men de ville ikke høre. Og Manasse forførte dem, så de gjorde enda mer ondt enn de hedningefolkene som Herren hadde utryddet for Israels barn.</verse><verse id="10">Da talte Herren ved sine tjenere profetene og sa:</verse><verse id="11">Fordi Judas konge Manasse har gjort disse motbydelige ting - gjort det som er verre enn alt det amorittene som var her før ham, gjorde, og til og med har forført Juda til synd med sine motbydelige avgusbilder,</verse><verse id="12">derfor sier Herren, Israels Gud: Se, jeg fører ulykke over Jerusalem og Juda, så det skal ringe for begge ørene på hver den som hører om det.</verse><verse id="13">Jeg vil strekke ut samme målesnor over Jerusalem som over Samaria og bruke samme vektlodd som mot Akabs hus. Jeg vil tørke bort Jerusalem, slik en tørker av et fat og snur det opp ned når en har tørket av det.</verse><verse id="14">Og jeg vil støte fra meg den rest som er igjen av min arv, og overgi dem i deres fienders hånd. De skal bli til bytte og rov for alle sine fiender,</verse><verse id="15">fordi de har gjort det som er ondt i mine øyne, og egget meg til vrede fra den dag av da deres fedre gikk ut av Egypt og til denne dag.</verse><verse id="16">Manasse utøste så mye uskyldig blod at han fylte Jerusalem med det fra ende til annen, og dertil forførte han Juda til å synde og gjøre alt det som var ondt i Herrens øyne.</verse><verse id="17">Hva som ellers er å fortelle om Manasse og om alt det han gjorde, om den synd som han gjorde, det er skrevet i Judas kongers krønike.</verse><verse id="18">Og Manasse la seg til hvile hos sine fedre og ble gravlagt i hagen til sitt hus, i Ussas hage. Og hans sønn Amon ble konge etter ham.</verse><verse id="19">Amon var tjueto år gammel da han ble konge, og han regjerte to år i Jerusalem. Hans mor hette Mesjullemet. Hun var datter av Harus, og var fra Jotba.</verse><verse id="20">Han gjorde det som var ondt i Herrens øyne, likesom hans far Manasse hadde gjort.</verse><verse id="21">Han vandret på alle vis på den vei hans far hadde vandret, og dyrket de motbydelige avgudene hans far hadde dyrket, og tilba dem.</verse><verse id="22">Han forlot Herren, sine fedres Gud, og vandret ikke på Herrens vei.</verse><verse id="23">Og Amons tjenere sammensverget seg mot ham og drepte kongen i hans hus.</verse><verse id="24">Men landets folk slo i hjel alle dem som hadde sammensverget seg mot kong Amon, og så gjorde de hans sønn Josjia til konge etter ham.</verse><verse id="25">Det som ellers er å fortelle om Amon, om det han gjorde, det er skrevet i Judas kongers krønike.</verse><verse id="26">Han ble lagt i sin grav i Ussas hage, og hans sønn Josjia ble konge etter ham.</verse></chapter><chapter id="22"><verse id="1">Josjia var åtte år gammel da han ble konge, og han regjerte trettien år i Jerusalem. Hans mor hette Jedida. Hun var datter av Adaja og var fra Boskat.</verse><verse id="2">Josjia gjorde det som var rett i Herrens øyne, og vandret helt og fullt på sin far Davids vei. Han vek ikke av verken til høyre eller til venstre.</verse><verse id="3">I kong Josjias attende år hendte det at kongen sendte statsskriveren Sjafan, sønn av Asalja, Mesjullams sønn, til Herrens hus og sa:</verse><verse id="4">Gå opp til ypperstepresten Hilkia og be ham telle sammen alle de pengene som er kommet inn til Herrens hus, og som vaktene ved dørterskelen har samlet inn hos folket,</verse><verse id="5">og overgi dem til disse som forestår arbeidet og har tilsyn med Herrens hus, for at de igjen kan gi dem til disse som utfører arbeidet - de som arbeider i Herrens hus for å utbedre skadene;</verse><verse id="6">til tømmermennene og bygningsmennene og murerne. Likeså skal pengene brukes til innkjøp av tre og hogne steiner for å sette huset i stand.</verse><verse id="7">Men de skal ikke bli bedt om å levere regnskap for de pengene som blir overgitt til dem, for de farer ærlig fram.</verse><verse id="8">Da sa ypperstepresten Hilkia til statsskriveren Sjafan: Jeg har funnet lovboken* i Herrens hus. Og Hilkia ga boken til Sjafan, og han leste den.</verse><verse id="9">Så kom statsskriveren Sjafan tilbake til kongen og meldte: Dine tjenere har tømt ut de pengene som fantes i huset, og har overgitt dem til dem som forestår arbeidet og har tilsyn med Herrens hus.</verse><verse id="10">Og statsskriveren Sjafan fortalte kongen at presten Hilkia hadde gitt ham en bok. Og Sjafan leste den for kongen.</verse><verse id="11">Da kongen hørte lovbokens ord, flerret han klærne sine.</verse><verse id="12">Og kongen ga denne befalingen til presten Hilkia og Akikam, Sjafans sønn, og Akbor, Mikajas sønn, og statsskriveren Sjafan og kongens tjener Asaja:</verse><verse id="13">Gå og spør Herren for meg og for folket og for hele Juda om det som står i denne boken som nå er funnet! For stor er Herrens vrede, som er opptent mot oss fordi våre fedre ikke har vært lydige mot ordene i denne boken, og fordi de ikke gjorde alt det som er pålagt oss.</verse><verse id="14">Så gikk presten Hilkia og Akikam og Akbor og Sjafan og Asaja til profetinnen Hulda, ektefellen til kleskammervokteren Sjallum, sønn av Tikva, Karkas’ sønn. Hun bodde i Jerusalem i den nye bydelen. Og de talte med henne.</verse><verse id="15">Hun sa til dem: Så sier Herren, Israels Gud: Si til den mannen som har sendt dere til meg:</verse><verse id="16">Så sier Herren: Se, jeg fører ulykke over dette stedet og dets innbyggere - alt det som står i den boken som Judas konge har lest,</verse><verse id="17">fordi de har forlatt meg og brent røkelse for andre guder for å vekke min harme med sine henders verk. Min vrede er opptent mot dette stedet, og den skal ikke slokkes.</verse><verse id="18">Og til Judas konge, som sendte dere for å spørre Herren, til ham skal dere si: Så sier Herren, Israels Gud: Du har nå hørt disse ord.</verse><verse id="19">Men fordi ditt hjerte ble mykt, og du ydmyket deg for Herrens åsyn da du hørte hva jeg har talt mot dette stedet og mot dets innbyggere - at de skal bli til ødeleggelse og forbannelse - og fordi du flerret klærne dine og gråt for mitt åsyn, så har også jeg hørt, sier Herren.</verse><verse id="20">Derfor vil jeg samle deg til dine fedre, og du skal samles med dem i din grav i fred. Dine øyne skal ikke se all den ulykke jeg vil føre over dette stedet. Dette ordet bar de tilbake til kongen.</verse></chapter><chapter id="23"><verse id="1">Da sendte kongen bud etter alle Judas og Jerusalems eldste, og de samlet seg hos ham.</verse><verse id="2">Kongen gikk opp til Herrens hus, og hver mann av Juda og alle Jerusalems innbyggere fulgte ham - prestene og profetene og hele folket, både store og små. Og han leste opp for dem alt som sto skrevet i paktens bok, den som var funnet i Herrens hus.</verse><verse id="3">Kongen sto ved søylen og sluttet den pakten for Herrens åsyn at de skulle følge Herren og holde hans bud og hans vitnesbyrd og hans forskrifter av hele sitt hjerte og av hele sin sjel - at de skulle holde denne paktens ord, de som var skrevet i denne boken. Og hele folket trådte inn i pakten.</verse><verse id="4">Så befalte kongen at ypperstepresten Hilkia og de prestene som var nest etter ham, og vokterne ved dørterskelen skulle føre ut av Herrens tempel alle de redskaper som var laget til Ba’al og Astarte og til hele himmelens hær. Og han brente dem opp utenfor Jerusalem på Kedron-markene og lot støvet av dem føre til Betel.</verse><verse id="5">Han avsatte de prestene som Judas konger hadde innsatt, og som brente røkelse på haugene i Judas byer og rundt omkring Jerusalem, og dem som brente røkelse for Ba’al, for solen og månen og dyrekretsens stjernebilder og hele himmelens hær.</verse><verse id="6">Han tok Astarte-bildet ut av Herrens hus og førte det utenfor Jerusalem til Kedron-dalen. Han brente det opp i Kedron-dalen og knuste det til støv, og han kastet støvet av det på folkets gravplass.</verse><verse id="7">Han rev ned husene hvor de som drev tempelutukt holdt til, de lå like ved Herrens hus. Her var også kvinnene som vevde telt for Astarte.</verse><verse id="8">Han lot alle prestene komme fra Judas byer. De haugene hvor prestene hadde brent røkelse, erklærte han for urene, fra Geba til Be’er-Sjeba. Og han brøt ned haugene ved portene, både den som lå ved inngangen til byhøvdingen Josvas port, og den som lå til venstre ved byporten.</verse><verse id="9">De som hadde vært prester på haugene, fikk ikke ofre på Herrens alter i Jerusalem. Men de fikk ete usyret brød sammen med sine brødre.</verse><verse id="10">Han erklærte også Tofet* i Hinnoms barns dal for å være urent, så ikke noen skulle la sin sønn eller datter gå gjennom ilden for Molok.</verse><verse id="11">Han tok bort de hestene som Judas konger hadde innviet til solen, tett ved inngangen til Herrens hus, ved hoffmannen Netan-Meleks kammer i Parvarim*. Og solens vogner brente han opp med ild.</verse><verse id="12">Altrene på taket av Akas’ sal, som Judas konger hadde reist, og de altrene som Manasse hadde reist i begge forgårdene til Herrens hus, rev kongen ned. Han brøt dem ned og fikk dem bort derfra og kastet støvet av dem i Kedrons bekk.</verse><verse id="13">De offerhaugene som lå rett imot Jerusalem på høyre side av Ødeleggelsens berg, erklærte kongen for urene. Israels konge, Salomo, hadde bygd dem for Astarte, sidoniernes motbydelighet, og for Kamosj, Moabs motbydelighet, og for Milkom, Ammons barns vemmelse.</verse><verse id="14">Han slo billedstøttene i stykker og hogg ned Astarte-bildene og fylte stedet hvor de hadde stått, med menneskeben.</verse><verse id="15">Han rev også ned alteret i Betel, den offerhaugen som Jeroboam, Nebats sønn, hadde bygd, han som fikk Israel til å synde. Også dette alteret og denne offerhaugen rev han ned. Han brente opp haugen og knuste den til støv, og han brente opp Astarte-bildet.</verse><verse id="16">Da Josjia vendte seg om og så gravene som var der på fjellet, sendte han folk dit og tok benene ut av gravene og brente dem på alteret og gjorde det urent. Slik oppfylte han Herrens ord, det som en Guds mann hadde ropt ut, han som ropte ut at dette skulle skje.</verse><verse id="17">Så sa han: Hva er det for en steinstøtte jeg ser der borte? Byens menn svarte: Det er gravstedet til den Guds mann som kom fra Juda og ropte ut over alteret i Betel at det skulle skje som du nå har gjort.</verse><verse id="18">Da sa han: La ham hvile i fred, ingen må flytte hans ben! Så lot de hans ben være i fred og likeså benene av den profeten som var kommet fra Samaria.</verse><verse id="19">Også alle offerhaug-husene i Samarias byer, som Israels konger hadde bygd for å vekke Herrens harme, fikk Josjia bort og gjorde med dem slik som han hadde gjort i Betel.</verse><verse id="20">Og alle offerhaug-prestene som var der, lot han drepe ved altrene og brente menneskeben på dem. Så vendte han tilbake til Jerusalem.</verse><verse id="21">Og kongen ga hele folket denne befaling: Hold påske for Herren deres Gud, slik det står skrevet i denne paktens bok!</verse><verse id="22">En påske som denne var ikke blitt holdt fra den tid da dommerne dømte Israel, ikke i hele den tiden det hadde vært konger i Israel og Juda.</verse><verse id="23">Det var først i kong Josjias attende år at en slik påske ble holdt for Herren i Jerusalem.</verse><verse id="24">Også dødningemanerne og spåmennene og husgudene og de motbydelige avgudene og alle de styggedommer som hadde vært å se i Juda land og i Jerusalem, utryddet Josjia for å holde lovens ord som var skrevet i den boken som presten Hilkia hadde funnet i Herrens hus.</verse><verse id="25">Aldri før hadde det vært noen konge som han, noen som slik hadde omvendt seg til Herren av hele sitt hjerte og av hele sin sjel og av all sin styrke, slik som hele Mose lov krever. Og etter ham oppsto det ingen som han.</verse><verse id="26">Likevel vendte Herren ikke om fra sin store, brennende vrede, som var opptent mot Juda for alle de harmelige synder som Manasse hadde vakt hans harme med.</verse><verse id="27">Og Herren sa: Også Juda vil jeg støte bort fra mitt åsyn, likesom jeg støtte Israel bort. Jeg vil forkaste denne byen som jeg har utvalgt, Jerusalem, og det huset som jeg har sagt at mitt navn skal bo i.</verse><verse id="28">Det som ellers er å fortelle om Josjia og om alt det han gjorde, det er skrevet i Judas kongers krønike.</verse><verse id="29">I hans tid kom kongen i Egypt, farao Neko, opp til kongen i Assyria, og han rykket fram til elven Frat. Og kong Josjia dro mot ham. Men Neko drepte ham ved Megiddo, så snart han fikk se ham.</verse><verse id="30">Hans tjenere kjørte ham død fra Megiddo og førte ham til Jerusalem og la ham i hans grav. Og landets folk tok og salvet Joakas, Josjias sønn, og gjorde ham til konge etter faren.</verse><verse id="31">Joakas var tjuetre år gammel da han ble konge, og han regjerte tre måneder i Jerusalem. Hans mor hette Hamutal. Hun var datter av Jirmeja, og var fra Libna.</verse><verse id="32">Han gjorde det som var ondt i Herrens øyne, akkurat som hans fedre hadde gjort.</verse><verse id="33">Farao Neko la ham i lenker i Ribla i Hamat-landet, etter at han var blitt konge i Jerusalem. Og han påla landet i bøter hundre talenter sølv og én talent gull.</verse><verse id="34">Så gjorde farao Neko Eljakim, Josjias sønn, til konge i hans far Josjias sted, og forandret navnet hans til Jojakim. Men Joakas tok han med seg til Egypt, og der døde han.</verse><verse id="35">Jojakim betalte sølvet og gullet til farao. Men han måtte utligne en skatt på landet for å kunne betale den summen som farao hadde krevd. Han inndrev sølvet og gullet av landets folk etter som hver av dem var lignet, og betalte det så til farao Neko.</verse><verse id="36">Jojakim var tjuefem år gammel da han ble konge, og han regjerte elleve år i Jerusalem. Hans mor hette Sebida. Hun var datter av Pedaja, og var fra Ruma.</verse><verse id="37">Han gjorde det som var ondt i Herrens øyne, slik som hans fedre hadde gjort.</verse></chapter><chapter id="24"><verse id="1">I hans tid kom kongen i Babel, Nebukadnesar, opp. Og Jojakim ble hans tjener i tre år, så falt han fra ham igjen.</verse><verse id="2">Og Herren sendte mot ham kaldeiske og syriske og moabittiske og ammonittiske hærflokker. Han sendte dem mot Juda for å ødelegge det, slik som Herren hadde talt ved sine tjenere profetene.</verse><verse id="3">Det var bare etter Herrens bud dette kom over Juda, fordi han ville støte dem bort fra sitt åsyn for Manasses synders skyld, for alt det han hadde gjort,</verse><verse id="4">men også på grunn av det uskyldige blod som han hadde utøst, så han fylte Jerusalem med uskyldig blod. Og Herren ville ikke tilgi.</verse><verse id="5">Det som ellers er å fortelle om Jojakim og alt det han gjorde, det er skrevet i Judas kongers krønike.</verse><verse id="6">Jojakim la seg til hvile hos sine fedre, og hans sønn Jojakin ble konge etter ham.</verse><verse id="7">Men kongen i Egypt dro ikke mer ut av sitt land, for kongen i Babel hadde tatt alt det som hadde tilhørt kongen i Egypt, fra Egypterbekken til Frat-elven.</verse><verse id="8">Jojakin var atten år gammel da han ble konge, og han regjerte tre måneder i Jerusalem. Hans mor hette Nehusjta. Hun var datter av Elnatan, og var fra Jerusalem.</verse><verse id="9">Han gjorde det som var ondt i Herrens øyne, akkurat som hans far hadde gjort.</verse><verse id="10">På den tiden dro Babels konge Nebukadnesars menn opp til Jerusalem, og beleiret byen.</verse><verse id="11">Siden dro kongen i Babel, Nebukadnesar, selv mot byen, mens hans menn holdt den beleiret.</verse><verse id="12">Da gikk Judas konge Jojakin ut til kongen i Babel, både han og hans mor og tjenerne og høvedsmennene og hoffmennene. Og kongen i Babel tok ham til fange i sitt åttende regjeringsår.</verse><verse id="13">Han førte bort alle skattene i Herrens hus og i kongens hus, og han brøt gullet av alle de redskapene som Israels konge Salomo hadde fått laget i Herrens tempel, slik som Herren hadde sagt.</verse><verse id="14">Han bortførte hele Jerusalem, alle de fornemste og rikmennene, ti tusen fanger. Han bortførte også alle tømmermenn og steinhoggere og smeder. Det ble ikke noen tilbake uten de fattigste av landets folk.</verse><verse id="15">Han bortførte Jojakin til Babel. Også kongens mor og koner og hoffmenn og de mektigste i landet førte han som fanger fra Jerusalem til Babel.</verse><verse id="16">Og alle rikmennene, sju tusen, og tømmermennene og steinhoggerne og smedene, ett tusen, alle sammen djerve krigsmenn, dem førte kongen som fanger til Babel.</verse><verse id="17">Og kongen i Babel satte hans onkel Mattanja til konge etter ham, og han forandret navnet hans til Sidkia.</verse><verse id="18">Sidkia var tjueen år gammel da han ble konge, og han regjerte elleve år i Jerusalem. Hans mor hette Hamutal. Hun var datter av Jirmeja, og var fra Libna.</verse><verse id="19">Han gjorde det som var ondt i Herrens øyne, slik som Jojakim hadde gjort.</verse><verse id="20">På grunn av Herrens vrede gikk det slik med Jerusalem og Juda, inntil han kastet dem bort fra sitt åsyn. - Og Sidkia gjorde opprør mot kongen i Babel.</verse></chapter><chapter id="25"><verse id="1">I Sidkias niende regjeringsår, i den tiende måneden, på den tiende dagen i måneden, dro kongen i Babel, Nebukadnesar, med hele sin hær mot Jerusalem. De beleiret byen og bygde skanser rundt omkring den.</verse><verse id="2">De holdt byen beleiret like til kong Sidkias ellevte år.</verse><verse id="3">På den niende dagen i måneden* var hungersnøden så stor i byen at landets folk ikke hadde noe å spise.</verse><verse id="4">Da ble bymuren gjennombrutt, og alle krigsmennene flyktet om natten gjennom porten mellom begge murene ved kongens hage, mens kaldeerne lå leiret mot byen på alle kanter. Og kongen tok veien til ødemarken.</verse><verse id="5">Men kaldeernes hær satte etter kongen og nådde ham igjen på Jerikos ødemarker. Og hele hæren hans spredte seg og forlot ham.</verse><verse id="6">Da grep de kongen og førte ham opp til Babels konge i Ribla og avsa dom* over ham.</verse><verse id="7">De drepte Sidkias sønner for hans øyne, og han lot Sidkia selv blinde og lot ham binde med to kobberlenker. Så førte de ham til Babel.</verse><verse id="8">I den femte måneden, på den sjuende dagen i måneden - det var Babels konge Nebukadnesars nittende år - kom Nebusaradan, høvdingen over livvakten, en av Babel-kongens menn, til Jerusalem.</verse><verse id="9">Han brente opp Herrens hus og kongens hus. Og alle Jerusalems hus - alle stormennenes hus - brente han opp med ild.</verse><verse id="10">Og hele den hær av kaldeere som høvdingen over livvakten hadde med seg, rev ned murene omkring Jerusalem.</verse><verse id="11">Nebusaradan, høvdingen over livvakten, bortførte resten av folket, dem som var blitt tilbake i byen, og overløperne som var gått over til kongen i Babel, og resten av folket.</verse><verse id="12">Bare noen av de fattigste i landet lot høvdingen over livvakten bli tilbake som vingårdsmenn og jordbrukere.</verse><verse id="13">Kaldeerne slo i stykker kobbersøylene i Herrens hus og fotstykkene og kobberhavet i Herrens hus, og førte kobberet av dem til Babel.</verse><verse id="14">De tok også askebøttene og ildskuffene og knivene og røkelsesskålene og alle kobberkarene som hadde vært brukt til tjenesten.</verse><verse id="15">Også fyrfatene og skålene til å stenke blod med, alt som var av gull og alt som var av sølv, det tok høvdingen over livvakten,</verse><verse id="16">de to søylene, det ene havet og fotstykkene som Salomo hadde laget for Herrens hus - i alle disse tingene var kobberet ikke til å veie.</verse><verse id="17">Atten alen høy var den ene søylen. Det var et søylehode på den av kobber, og søylehodet var tre alen høyt. Og det var et nettverk og granatepler på søylehodet rundt om det, alt sammen av kobber. Likedan var det med den andre søylen ved nettverket.</verse><verse id="18">Høvdingen over livvakten tok med seg ypperstepresten Seraja og presten Sefanja, den andre i rang, og de tre vaktene ved dørterskelen.</verse><verse id="19">Fra byen tok han en hoffmann som var høvedsmann over krigsfolkene, og fem menn som ennå fantes i byen av dem som stadig hadde adgang til kongen, og skriveren hos hærføreren, han som utskrev landets folk til krigstjeneste, og seksti menn av landets folk som fantes i byen.</verse><verse id="20">Alle disse tok Nebusaradan, høvdingen over livvakten, og førte til Babels konge i Ribla.</verse><verse id="21">Og Babels konge slo dem i hjel i Ribla i Hamat-landet. Slik ble Juda bortført fra sitt land.</verse><verse id="22">Babels konge Nebukadnesar satte Gedalja, sønn av Akikam, Sjafans sønn, over den delen av folket som var tilbake i Juda, dem som kongen hadde latt bli igjen.</verse><verse id="23">Da alle høvedsmennene for hærflokkene og mennene deres fikk høre at kongen i Babel hadde satt Gedalja over landet, kom de til ham i Mispa. Det var Ismael, sønn av Netanja, og Johanan, sønn av Kareah, og Seraja, sønn av Tanhumet fra Netofat, og Ja’asanja, sønn av en mann fra Ma’aka, med alle mennene sine.</verse><verse id="24">Og Gedalja ga dem og deres menn sin ed og sa til dem: Vær ikke redd kaldeernes menn. Bli i landet og tjen Babels konge, så skal det gå dere vel.</verse><verse id="25">Men i den sjuende måneden kom Ismael, sønn av Netanja, Elisjamas sønn, en mann av kongelig ætt, og ti andre menn med ham, og de slo i hjel Gedalja, og likeså de jøder og kaldeere som var hos ham i Mispa.</verse><verse id="26">Da brøt hele folket opp, både store og små, og høvedsmennene for hærflokkene, og de dro til Egypt, for de var redd kaldeerene.</verse><verse id="27">I det trettisjuende året etter at Judas konge Jojakin var bortført, i den tolvte måneden, på den tjuesjuende dagen i måneden, tok kongen i Babel, Evil-Merodak, samme året han ble konge, Judas konge Jojakin til nåde og førte ham ut av fengselet.</verse><verse id="28">Han talte vennlig med ham og ga ham plass høyere oppe enn de andre kongene som var hos ham i Babel.</verse><verse id="29">Jojakin la av seg fangedrakten og spiste stadig ved hans bord, så lenge han levde.</verse><verse id="30">Det han trengte til livets opphold, fikk han alltid fra kongen, dag for dag, så lenge han levde.</verse></chapter></book><book id="13" name="1 Krønikebok" shortname="1ch"><chapter id="1"><verse id="1">Adam, Set, Enosj,</verse><verse id="2">Kenan, Mahalalel, Jared,</verse><verse id="3">Enok, Metusjalah, Lamek,</verse><verse id="4">Noah, Sem, Kam og Jafet.</verse><verse id="5">Jafets sønner var Gomer og Magog og Madai og Javan og Tubal og Mesjek og Tiras.</verse><verse id="6">Gomers sønner var Asjkenas og Difat og Togarma.</verse><verse id="7">Javans sønner var Elisja og Tarsjisja og Kittim og Rodanim.</verse><verse id="8">Kams sønner var Kusj, Misrajim, Put og Kana’an.</verse><verse id="9">Og Kusjs sønner var Seba og Havila og Sabta og Raema og Sabteka. Raemas sønner var Sjeba og Dedan.</verse><verse id="10">Og Kusj fikk en sønn som hette Nimrod, han var den første store hersker på jorden.</verse><verse id="11">Misrajim var stamfar til luderne og anamerne og lehaberne og naftuherne</verse><verse id="12">og patruserne og kasluherne, som filistrene stammer fra, og kaftorerne.</verse><verse id="13">Kana’an ble far til Sidon, hans førstefødte, og Het</verse><verse id="14">og jebusittene og amorittene og girgasittene</verse><verse id="15">og hevittene og arkittene og sinittene</verse><verse id="16">og arvadittene og semarittene og hamatittene.</verse><verse id="17">Sems sønner var Elam og Assur og Arpaksjad og Lud og Aram og Us og Hul og Geter og Mesjek.</verse><verse id="18">Og Arpaksjad fikk sønnen Sjelah, og Sjelah fikk Eber.</verse><verse id="19">Eber fikk to sønner. Den ene hette Peleg, for i hans dager ble jorden delt. Hans bror hette Joktan.</verse><verse id="20">Og Joktan ble far til Almodad og Sjelef og Hasarmavet og Jarah</verse><verse id="21">og Hadoram og Usal og Dikla</verse><verse id="22">og Ebal og Abimael og Sjeba</verse><verse id="23">og Ofir og Havila og Jobab. Alle disse var sønner av Joktan.</verse><verse id="24">Sem, Arpaksjad, Sjelah,</verse><verse id="25">Eber, Peleg, Re’u,</verse><verse id="26">Serug, Nakor, Tarah,</verse><verse id="27">Abram, det er Abraham.</verse><verse id="28">Abrahams sønner var Isak og Ismael.</verse><verse id="29">Dette er deres ætter: Nebajot, Ismaels førstefødte, og Kedar og Adbe’el og Mibsam</verse><verse id="30">og Misjma og Duma, Massa, Hadad, Tema,</verse><verse id="31">Jetur, Nafis og Kedma, dette var Ismaels sønner.</verse><verse id="32">Ketura, Abrahams medhustru, fikk sønnene Simran og Joksjan og Medan og Midian og Jisjbak og Sjuah. Og Joksjans sønner var Sjeba og Dedan.</verse><verse id="33">Og Midians sønner var Efa og Efer og Hanok og Abida og Elda’a. Alle disse var Keturas sønner.</verse><verse id="34">Og Abraham fikk sønnen Isak. Isaks sønner var Esau og Israel.</verse><verse id="35">Esaus sønner var Elifas, Re’uel og Je’usj og Jaelam og Korah.</verse><verse id="36">Elifas’ sønner var Teman og Omar og Sefi og Gatam og Kenas og Timna og Amalek.</verse><verse id="37">Re’uels sønner var Nahat, Serah, Sjamma og Missa.</verse><verse id="38">Og Se’irs sønner var Lotan og Sjobal og Sibeon og Ana og Disjon og Eser og Disjan.</verse><verse id="39">Og Lotans sønner var Hori og Homam. Lotans søster var Timna.</verse><verse id="40">Sjobals sønner var Aljan og Manahat og Ebal og Sefi og Onam. Sibeons sønner var Aja og Ana.</verse><verse id="41">Anas sønn var Disjon. Og Disjons sønner var Hamran og Esjban og Jitran og Keran.</verse><verse id="42">Esers sønner var Bilhan og Sa’avan og Ja’akan. Disjans sønner var Us og Aran.</verse><verse id="43">Dette var de kongene som regjerte i Edom-landet før det regjerte noen konger over Israels barn: Bela, Beors sønn. Hans by hette Dinhaba.</verse><verse id="44">Da Bela døde, ble Jobab, Serahs sønn, fra Bosra, konge etter ham.</verse><verse id="45">Da Jobab døde, ble Husam fra temanittenes land konge etter ham.</verse><verse id="46">Da Husam døde, ble Hadad, Bedads sønn, konge etter ham. Det var han som slo midianittene på Moabs mark. Hans by hette Ajut.</verse><verse id="47">Da Hadad døde, ble Samla fra Masreka konge etter ham.</verse><verse id="48">Da Samla døde, ble Saul fra Rehobot ved elven konge etter ham.</verse><verse id="49">Da Saul døde, ble Ba’al-Hanan, Akbors sønn, konge etter ham.</verse><verse id="50">Da Ba’al-Hanan døde, ble Hadad konge etter ham. Hans by hette Pa’i, og hans kone hette Mehetabel, datter av Matred, Mesahabs datter.</verse><verse id="51">Og Hadad døde. Og Edoms stammehøvdinger var: stammehøvdingen Timna, stammehøvdingen Alja, stammehøvdingen Jetet,</verse><verse id="52">stammehøvdingen Oholibama, stammehøvdingen Ela, stammehøvdingen Pinon,</verse><verse id="53">stammehøvdingen Kenas, stammehøvdingen Teman, stammehøvdingen Mibsar,</verse><verse id="54">stammehøvdingen Magdiel, stammehøvdingen Iram. Dette var Edoms stammehøvdinger.</verse></chapter><chapter id="2"><verse id="1">Dette var Israels sønner: Ruben, Simeon, Levi, Juda, Issakar, Sebulon,</verse><verse id="2">Dan, Josef og Benjamin, Naftali, Gad og Asjer.</verse><verse id="3">Judas sønner var Er og Onan og Sjelah. Disse tre fikk han med Sjuas datter, en kana’aneisk kvinne. Men Er, Judas førstefødte, mishaget Herren, og han lot ham dø.</verse><verse id="4">Hans svigerdatter Tamar fødte ham Peres og Serah, så at Judas sønner var fem i alt.</verse><verse id="5">Peres’ sønner var Hesron og Hamul.</verse><verse id="6">Og Serahs sønner var Simri* og Etan og Heman og Kalkol og Dara, til sammen fem.</verse><verse id="7">Og Karmis* sønn var Akar**, han som førte Israel i ulykke, fordi han bar seg troløst at med det bannlyste godset.</verse><verse id="8">Etans sønn var Asarja.</verse><verse id="9">Hesron fikk sønnene Jerahme’el og Ram og Kelubai*.</verse><verse id="10">Og Ram fikk sønnen Amminadab, Amminadab fikk sønnen Nahson, høvding for Judas barn.</verse><verse id="11">Nahson fikk sønnen Salma, Salma fikk sønnen Boas,</verse><verse id="12">Boas fikk sønnen Obed, og Obed fikk sønnen Isai.</verse><verse id="13">Isai fikk Eliab, som var hans førstefødte sønn, og Abinadab hans andre sønn, Sjimea den tredje,</verse><verse id="14">Netanel den fjerde, Raddai den femte,</verse><verse id="15">Osem den sjette, David den sjuende.</verse><verse id="16">Og deres søstre var Seruja og Abiga’il. Serujas sønner var Absai og Joab og Asael, tre i tallet.</verse><verse id="17">Abiga’il fødte Amasa, og Amasas far var ismaelitten Jeter.</verse><verse id="18">Kaleb, Hesrons sønn, fikk barn med sin kone Asuba og med Jeriot. Dette var Asubas sønner: Jeser og Sjobab og Ardon.</verse><verse id="19">Da Asuba døde, tok Kaleb Efrat til kone, og med henne fikk han sønnen Hur,</verse><verse id="20">Hur fikk sønnen Uri, og Uri fikk sønnen Besalel.</verse><verse id="21">Siden gikk Hesron inn til en datter av Gileads far Makir. Han tok henne til kone da han var seksti år gammel, og fikk med henne sønnen Segub.</verse><verse id="22">Segub fikk sønnen Ja’ir, han hadde tjuetre byer i Gileads land.</verse><verse id="23">Men gesjurittene og arameerne tok Ja’irs byer fra dem og likeså Kenat med tilhørende landsbyer, i alt seksti byer. Alle disse var sønner av Gileads far Makir.</verse><verse id="24">Etter at Hesron var død i Kaleb-Efrata, fødte hans kone Abia ham Asjhur, Tekoas far.</verse><verse id="25">Sønnene til Jerahme’el, Hesrons førstefødte, var Ram, hans førstefødte, og Buna og Oren og Osem, dem hadde han med Akia.</verse><verse id="26">Jerahme’el hadde også en annen kone, som hette Atara, hun var mor til Onam.</verse><verse id="27">Sønnene til Ram, Jerahme’els førstefødte, var Ma’as og Jamin og Eker.</verse><verse id="28">Onams sønner var Sjammai og Jada. Sjammais sønner var Nadab og Abisjur.</verse><verse id="29">Abisjurs kone hette Abihajil, og med henne fikk han Akban og Molid.</verse><verse id="30">Nadabs sønner var Seled og Appajim. Seled døde uten sønner.</verse><verse id="31">Appajims sønn var Jisji, Jisjis sønn var Sjesan, og Sjesans barn var Aklai.</verse><verse id="32">Sønnene til Sjammais bror Jada var Jeter og Jonatan. Jeter døde uten sønner.</verse><verse id="33">Jonatans sønner var Pelet og Sasa. Dette var Jerahme’els sønner.</verse><verse id="34">Sjesan hadde ingen sønner, bare døtre. Men Sjesan hadde en egyptisk tjener som hette Jarha,</verse><verse id="35">og han lot sin tjener Jarha få sin datter til kone, og med henne fikk han sønnen Attai.</verse><verse id="36">Attai fikk sønnen Natan, Natan fikk sønnen Sabad,</verse><verse id="37">Sabad fikk sønnen Eflal, Eflal fikk sønnen Obed,</verse><verse id="38">Obed fikk sønnen Jehu, Jehu fikk sønnen Asarja,</verse><verse id="39">Asarja fikk sønnen Heles, Heles fikk sønnen Elasa,</verse><verse id="40">Elasa fikk sønnen Sismai, Sismai fikk sønnen Sjallum,</verse><verse id="41">Sjallum fikk sønnen Jekamja, Jekamja fikk sønnen Elisjama.</verse><verse id="42">Sønnene til Jerahme’els bror Kaleb var Mesja, hans førstefødte - han var far til Sif - og sønnene til Hebrons far Maresja.</verse><verse id="43">Hebrons sønner var Korah og Tappuah og Rekem og Sjema.</verse><verse id="44">Sjema fikk sønnen Raham, far til Jorkeam. Rekem fikk sønnen Sjammai.</verse><verse id="45">Sjammais sønn var Maon, Maon var far til Bet-Sur.</verse><verse id="46">Kalebs medhustru Efa fødte Haran og Mosa og Gases. Haran fikk sønnen Gases.</verse><verse id="47">Jehdais sønner var Regem og Jotam og Gesjan og Pelet og Efa og Sja’af.</verse><verse id="48">Kalebs medhustru Ma’aka fødte Sjeber og Tirhana,</verse><verse id="49">hun fødte også Sja’af, far til Madmanna, og Sjeva, far til Makbena og Gibea. Kalebs datter var Aksa.</verse><verse id="50">Dette var Kalebs sønner: Sjobal, sønn til Efratas førstefødte sønn Hur og far til Kirjat-Jearim,</verse><verse id="51">Salma, far til Betlehem, Haref, far til Betgader.</verse><verse id="52">Sønnene til Kirjat-Jearims far Sjobal var Haroe og halvdelen av Manahat-ætten.</verse><verse id="53">Kirjat-Jearims ætter var jitrittene og putittene og sumatittene og misra’ittene, fra dem stammer soratittene og esjtaolittene.</verse><verse id="54">Salmas sønner var Betlehem og netofatittene, Atrot-Bet-Joab og halvdelen av manahtittene, sorittene.</verse><verse id="55">De skriftlærdes ætter, deres som bodde i Jabes, var tiratittene, simatittene, sukatittene. Dette er de kinnitter som nedstammer fra Hammat, far til Rekabs hus.</verse></chapter><chapter id="3"><verse id="1">Dette var Davids sønner som han fikk i Hebron: Den førstefødte, Amnon, fikk han med Akinoam fra Jisre’el. Den andre, Daniel*, fikk han med Abiga’il fra Karmel.</verse><verse id="2">Den tredje, Absalom, var sønn av Ma’aka, en datter av kongen i Gesjur, Talmai. Den fjerde, Adonja, var sønn av Haggit.</verse><verse id="3">Den femte, Sefatja, fikk han med Abital. Den sjette, Jitream, fikk han med sin kone Egla.</verse><verse id="4">Disse seks fikk han i Hebron. Der regjerte han i sju år og seks måneder. I trettitre år regjerte han i Jerusalem,</verse><verse id="5">og dette er de sønnene han fikk i Jerusalem: Sjimea og Sjobab og Natan og Salomo - disse fire fikk han med Batsua*, Ammiels datter -</verse><verse id="6">og Jibhar og Elisjama og Elifelet</verse><verse id="7">og Nogah og Nefeg og Jafia</verse><verse id="8">og Elisjama og Eljada og Elifelet, ni i tallet.</verse><verse id="9">Alle disse var Davids sønner, i tillegg til de sønnene han fikk med sine medhustruer. Og Tamar var deres søster.</verse><verse id="10">Salomos sønn var Rehabeam, hans sønn Abia, hans sønn Asa, hans sønn Josjafat,</verse><verse id="11">hans sønn Joram, hans sønn Akasja, hans sønn Joasj,</verse><verse id="12">hans sønn Amasja, hans sønn Asarja, hans sønn Jotam,</verse><verse id="13">hans sønn Akas, hans sønn Hiskia, hans sønn Manasse,</verse><verse id="14">hans sønn Amon, hans sønn Josjia.</verse><verse id="15">Og Josjias sønner var Johanan, som var hans førstefødte sønn, Jojakim, hans andre sønn, Sidkia, den tredje, Sjallum*, den fjerde.</verse><verse id="16">Jojakims sønner var hans sønn Jekonja og hans sønn Sidkia.</verse><verse id="17">Den fangne Jekonjas sønner var hans sønn Sjealtiel</verse><verse id="18">og Malkiram og Pedaja og Sjenassar og Jekamja og Hosama og Nedabja.</verse><verse id="19">Pedajas sønner var Serubabel og Sjime’i. Serubabels sønner var Mesjullam og Hananja, deres søster var Sjelomit,</verse><verse id="20">og Hasjuba og Ohel og Berekja, og Hasadja og Jusjab-Hesed, fem i tallet.</verse><verse id="21">Og Hananjas etterkommere var Pelatja og Jesaja, og Refajas sønner, Arnans sønner, Obadjas sønner og Sjekanjas sønner.</verse><verse id="22">Sjekanjas sønn var Sjemaja. Sjemajas sønner var Hattusj og Jigal og Bariah og Nearja og Safat, seks i tallet.</verse><verse id="23">Og Nearjas sønner var Eljoenai og Hiskia og Asrikam, tre i tallet.</verse><verse id="24">Eljoenais sønner var Hodaiva og Eljasjib og Pelaja og Akkub og Johanan og Delaja og Anani, sju i tallet.</verse></chapter><chapter id="4"><verse id="1">Judas sønner var Peres og Hesron og Karmi og Hur og Sjobal.</verse><verse id="2">Reaja, Sjobals sønn, fikk sønnen Jahat. Jahat fikk sønnene Ahumai og Lahad. Dette var soratittenes ætter.</verse><verse id="3">Dette var Abi-Etams ætter: Jisre’el og Jisjma og Jidbasj. Deres søster hette Haslelponi.</verse><verse id="4">Pnuel var far til Gedor, og Eser var far til Husa, de var sønner av Hur, Efratas førstefødte sønn og far til Betlehem.</verse><verse id="5">Tekoas far Asjhur hadde to koner, Hela og Na’ara.</verse><verse id="6">Med Na’ara fikk han Ahussam og Hefer og Temeni og Ahasjtari, dette var Na’aras sønner.</verse><verse id="7">Helas sønner var Seret og Jishar og Etnan.</verse><verse id="8">Kos ble far til Anub og Hassobeba og Aharhel, Harums sønns ætter.</verse><verse id="9">Jabes var æret fremfor brødrene sine. Hans mor ga ham navnet Jabes*, hun sa: Jeg har født ham med smerte.</verse><verse id="10">Og Jabes påkalte Israels Gud og sa: Å, om du ville velsigne meg rikelig og utvide mine landemerker og la din hånd være med meg! Gjør meg fri fra ondt, så jeg blir uten smerte! Og Gud lot det komme som han hadde bedt om.</verse><verse id="11">Sjuhas bror Kelub fikk sønnen Mehir, han var far til Esjton.</verse><verse id="12">Esjton var far til Bet-Rafa og Paseah og Tehinna, Ir-Nahas’ far. Dette var mennene fra Reka.</verse><verse id="13">Kenas’ sønner var Otniel og Seraja. Otniels sønn var Hatat.</verse><verse id="14">Meonotai fikk sønnen Ofra, Seraja fikk sønnen Joab, som var far til ætten i Tømmermannsdalen, for de var tømmermenn.</verse><verse id="15">Sønnene til Kaleb, Jefunnes sønn, var Iru og Ela og Na’am. Elas sønn var Kenas.</verse><verse id="16">Jehallelels sønner var Sif og Sjifa og Tirja og Asarel.</verse><verse id="17">Esras sønner var Jeter og Mered og Efer og Jalon, og hun ble med barn og fødte Mirjam og Sjammai og Jisjbah, far til Esjtemoa.</verse><verse id="18">Hans jødiske kone fødte Jered, far til Gedor, og Heber, far til Soko, og Jekutiel, far til Sanoah. Men de andre var sønner av faraos datter Bitja, som Mered hadde tatt til kone.</verse><verse id="19">Sønnene av Hodijas kone, Nahams søster, var Ke’ilas far, garmitten, og Esjtemoa, ma’akatitten.</verse><verse id="20">Simons sønner var Amnon og Rinna, Ben-Hanan og Tulon. Jisjis sønner var Sohet og Sohets sønn.</verse><verse id="21">Sønnene til Sjelah, Judas sønn, var Er, far til Leka, og Lada, far til Maresja, og de ættene som tilhørte linarbeidernes laug av Asjbeas ætt,</verse><verse id="22">og Jokim og mennene i Koseba og Joasj og Saraf, som rådde over Moab, og Jasjubi-Lehem. Dette er overleveringer fra gammel tid.</verse><verse id="23">Disse folkene var pottemakere og bodde i Neta’im og Gedera, de bodde der hos kongen og var i hans arbeid.</verse><verse id="24">Simeons sønner var Nemuel og Jamin og Jarib og Serah og Saul.</verse><verse id="25">Hans sønn var Sjallum, hans sønn Mibsam, hans sønn Misjma.</verse><verse id="26">Misjmas sønner var hans sønn Hammuel, og hans sønn Sakkur og hans sønn Sjime’i.</verse><verse id="27">Sjime’i hadde seksten sønner og seks døtre, men hans brødre hadde ikke mange sønner, så hele deres ætt vokste ikke så sterkt som Judas sønner.</verse><verse id="28">De bodde i Be’er-Sjeba og Molada og Hasar-Sjual</verse><verse id="29">og i Bilha og i Esem og i Tolad</verse><verse id="30">og i Betuel og i Horma og i Siklag</verse><verse id="31">og i Bet-Markabot og i Hasar-Susim og i Bet-Biri og i Sja’arajim - det var deres byer inntil David ble konge -</verse><verse id="32">med tilhørende landsbyer, og i Etam og Ajin, Rimmon og Token og Asjan - fem byer -</verse><verse id="33">og alle de landsbyene som lå rundt omkring disse byene helt til Ba’al. Dette var deres bosteder, og de hadde sin egen ætteliste.</verse><verse id="34">Mesjobab og Jamlek og Josja, Amasjas sønn,</verse><verse id="35">og Joel og Jehu, sønn av Josjibja, som var sønn av Asiels sønn Seraja,</verse><verse id="36">og Eljoenai og Ja’akoba og Jesjohaja og Asaja og Adiel og Jesimiel og Benaja</verse><verse id="37">og Sjisja, sønn av Sifi, som var sønn av Allon, som var sønn av Jedaja, som var sønn av Simri, som var sønn av Sjemaja -</verse><verse id="38">disse som er nevnt her ved navn, var høvdinger i sine ætter, og deres familier ble meget utbredt.</verse><verse id="39">De dro av sted bort imot Gedor helt til østsiden av dalen for å finne beite for småfeet.</verse><verse id="40">Der fant de rikt og godt beite. Landet var vidt og rommelig, det var rolig og stille, for de som bodde der før, var av Kams ætt.</verse><verse id="41">I Judas konge Hiskias dager kom de som her er opptegnet ved navn*, og ødela teltene deres og hogg ned de meunitter som fantes der. De slo dem med bann så de nå ikke mer er til. Så bosatte de seg i landet deres, for der var beite for småfeet deres.</verse><verse id="42">Fem hundre mann av dem, av Simeons barn, dro til Se’ir-fjellene under førerskap av Pelatja og Nearja og Refaja og Ussiel, Jisjis sønner.</verse><verse id="43">De slo i hjel resten av de amalekittene som hadde sluppet unna. Så bosatte de seg der og bor der den dag i dag.</verse></chapter><chapter id="5"><verse id="1">Sønnene til Ruben, Israels førstefødte sønn - han var den førstefødte, men fordi han vanhelliget sin fars leie, ble førstefødselsretten gitt til sønnene av Josef, Israels sønn, som likevel ikke ble ført inn i ættelisten som den førstefødte.</verse><verse id="2">For Juda ble den mektigste blant sine brødre, og fyrsten* skulle være en av hans etterkommere. Men førstefødselsretten tilhørte Josef.</verse><verse id="3">Sønnene til Ruben, Israels førstefødte, var Hanok og Pallu og Hesron og Karmi.</verse><verse id="4">Joels sønner: hans sønn Sjemaja, hans sønn Gog, hans sønn Sjime’i,</verse><verse id="5">hans sønn Mika, hans sønn Reaja, hans sønn Ba’al,</verse><verse id="6">hans sønn Be’era, som kongen i Assyria, Tilgat-Pilneser, bortførte i fangenskap. Han var høvding for rubenittene.</verse><verse id="7">Hans brødre var etter sine ætter, da de ble opptegnet etter sine ættledd: Je’iel, den første, og Sakarja</verse><verse id="8">og Bela, sønn av Asas, som var sønn av Joels sønn Sjema, som bodde i Aroer og helt til Nebo og Ba’al-Meon,</verse><verse id="9">og mot øst nådde hans bosteder til bort imot ørkenen som strekker seg fra elven Frat. For deres fe hadde økt sterkt i Gileads land.</verse><verse id="10">I Sauls dager førte de krig med hagarenerne, som ble undertvunget av dem. Så bodde de i deres telter langs hele østsiden av Gilead.</verse><verse id="11">Gads barn hadde sine bosteder midt imot dem i Basans land helt til Salka:</verse><verse id="12">Joel, den første, og Sjafan, den andre, og Janai og Safat i Basan.</verse><verse id="13">Deres brødre var etter sine familier Mikael og Mesjullam og Sjeba og Jorai og Jakan og Sia og Eber, sju i tallet.</verse><verse id="14">Disse var sønner av Abihajil, sønn av Huri, sønn av Jaroah, sønn av Gilead, sønn av Mikael, sønn av Jesjisjai, sønn av Jahdo, sønn av Bus.</verse><verse id="15">Aki, sønn av Gunis sønn Abdiel, var overhode for ders slekter.</verse><verse id="16">De bodde i Gilead i Basan og tilhørende byer og på alle Sarons jorder, så langt de strakte seg.</verse><verse id="17">Alle disse ble ført inn i ættelistene i Judas konge Jotams dager og i Israels konge Jeroboams dager.</verse><verse id="18">Rubens barn og gadittene og halvdelen av Manasses stamme var djerve menn, menn som bar skjold og sverd og spente bue og var opplært til krig. De var førtifire tusen sju hundre og seksti menn som kunne gå i strid.</verse><verse id="19">De førte krig mot hagarenerne og Jetur og Nafis og Nodab.</verse><verse id="20">De fikk hjelp mot dem, så hagarenerne og alle som var med dem, ble gitt i deres hånd. For de ropte til Gud i striden, og han bønnhørte dem, fordi de satte sin lit til ham.</verse><verse id="21">De bortførte deres fe, femti tusen kameler og to hundre og femti tusen småfe og to tusen esler, og dessuten hundre tusen mennesker.</verse><verse id="22">For mange var falt og drept. For denne krig var fra Gud. Og de bodde i bygdene deres like til bortførelsen.</verse><verse id="23">Den halve Manasses stammes barn bodde i landet fra Basan til Ba’al-Hermon og Senir og Hermon-fjellet. De var tallrike.</verse><verse id="24">Dette var deres overhoder: Efer og Jisji og Eliel og Asriel og Jirmeja og Hodavja og Jahdiel, veldige stridsmenn, navngjetne menn, hoder for sine familier.</verse><verse id="25">Men de bar seg troløst at mot sine fedres Gud og drev hor med de guder som folkene i landet dyrket, de folk som Gud hadde utryddet for dem.</verse><verse id="26">Da oppegget Israels Gud assyrerkongen Pul, det er assyrerkongen Tilgat-Pilneser, mot dem, og han bortførte dem, både rubenittene og gadittene og den halve Manasses stamme. Og han flyttet dem til Halah og Habor og Hara og Gosan-elven, og der er de den dag i dag.</verse></chapter><chapter id="6"><verse id="1">Levis sønner var Gersjom og Kahat og Merari.</verse><verse id="2">Kahats sønner var Amram og Jishar og Hebron og Ussiel.</verse><verse id="3">Amrams barn var Aron og Moses og Mirjam. Arons sønner var Nadab og Abihu og Eleasar og Itamar.</verse><verse id="4">Eleasar fikk sønnen Pinehas, Pinehas fikk sønnen Abisjua,</verse><verse id="5">Abisjua fikk sønnen Bukki, Bukki fikk sønnen Ussi,</verse><verse id="6">Ussi fikk sønnen Serahja, Serahja fikk sønnen Merajot,</verse><verse id="7">Merajot fikk sønnen Amarja, Amarja fikk sønnen Akitub,</verse><verse id="8">Akitub fikk sønnen Sadok, Sadok fikk sønnen Akima’as,</verse><verse id="9">Akima’as fikk sønnen Asarja, Asarja fikk sønnen Johanan,</verse><verse id="10">Johanan fikk sønnen Asarja, det var han som gjorde prestetjeneste i det huset som Salomo hadde bygd i Jerusalem.</verse><verse id="11">Asarja fikk sønnen Amarja, Amarja fikk sønnen Akitub,</verse><verse id="12">Akitub fikk sønnen Sadok, Sadok fikk sønnen Sjallum,</verse><verse id="13">Sjallum fikk sønnen Hilkia, Hilkia fikk sønnen Asarja,</verse><verse id="14">Asarja fikk sønnen Seraja, Seraja fikk sønnen Josadak.</verse><verse id="15">Josadak dro med da Herren bortførte Juda og Jerusalem i fangenskap ved Nebukadnesar.</verse><verse id="16">Levis sønner var Gersjom og Kahat og Merari.</verse><verse id="17">Og dette er navnene på Gersjoms sønner: Libni og Sjime’i.</verse><verse id="18">Kahats sønner var Amram og Jishar og Hebron og Ussiel.</verse><verse id="19">Meraris sønner var Mahli og Musji. Dette var levittenes ætter etter deres fedre.</verse><verse id="20">Gersjoms sønner var: hans sønn Libni, hans sønn Jahat, hans sønn Simma,</verse><verse id="21">hans sønn Joah, hans sønn Iddo, hans sønn Serah, hans sønn Jeatrai.</verse><verse id="22">Kahats sønner var: hans sønn Amminadab, hans sønn Korah, hans sønn Assir,</verse><verse id="23">hans sønn Elkana, hans sønn Ebjasaf, hans sønn Assir,</verse><verse id="24">hans sønn Tahat, hans sønn Uriel, hans sønn Ussia, hans sønn Saul.</verse><verse id="25">Elkanas sønner var Amasai og Akimot.</verse><verse id="26">Hans sønn var Elkana, hans sønn var Sofai, hans sønn var Nahat,</verse><verse id="27">hans sønn Eliab, hans sønn Jeroham, hans sønn Elkana*.</verse><verse id="28">Samuels sønner var Vasni, hans førstefødte, og Abia.</verse><verse id="29">Meraris sønn var Mahli, hans sønn var Libni, hans sønn var Sjime’i, hans sønn var Ussa,</verse><verse id="30">hans sønn var Sjimea, hans sønn var Haggija, hans sønn var Asaja.</verse><verse id="31">Dette var de som David satte til å sørge for sangen i Herrens hus etter at arken var kommet til ro.</verse><verse id="32">De gjorde tjeneste ved sangen foran sammenkomstens telt, tabernaklet, inntil Salomo bygde Herrens hus i Jerusalem. De sto der og utførte sin tjeneste slik som det var foreskrevet dem.</verse><verse id="33">Dette var de som sto der med sine sønner: Av kahatittenes sønner: sangeren Heman, sønn av Joel, sønn av Samuel,</verse><verse id="34">sønn av Elkana, sønn av Jeroham, sønn av Eliel, sønn av Toah,</verse><verse id="35">sønn av Sif, sønn av Elkana, sønn av Mahat, sønn av Amasai,</verse><verse id="36">sønn av Elkana, sønn av Joel, sønn av Asarja, sønn av Sefanja,</verse><verse id="37">sønn av Tahat, sønn av Assir, sønn av Ebjasaf, sønn av Korah,</verse><verse id="38">sønn av Jishar, sønn av Kahat, sønn av Levi, Israels sønn.</verse><verse id="39">Hans* bror Asaf, sto på hans høyre side - Asaf, sønn av Berekja, sønn av Sjimea,</verse><verse id="40">sønn av Mikael, sønn av Ba’aseja, sønn av Malkija,</verse><verse id="41">sønn av Etni, sønn av Serah, sønn av Adaja,</verse><verse id="42">sønn av Etan, sønn av Simma, sønn av Sjime’i,</verse><verse id="43">sønn av Jahat, sønn av Gersjom, sønn av Levi.</verse><verse id="44">Meraris sønner, deres brødre, sto på venstre side: Etan, sønn av Kisji, sønn av Abdi, sønn av Malluk,</verse><verse id="45">sønn av Hasjabja, sønn av Amasja, sønn av Hilkia,</verse><verse id="46">sønn av Amsi, sønn av Bani, sønn av Sjemer,</verse><verse id="47">sønn av Mahli, sønn av Musji, sønn av Merari, sønn av Levi.</verse><verse id="48">Deres brødre, de andre levittene, var satt til å utføre alle slags tjenester i tabernaklet - Guds hus.</verse><verse id="49">Men Aron og hans sønner ofret på brennofferalteret og på røkofferalteret, og var satt til å utføre all tjeneste i Det aller helligste og til å gjøre soning for Israel, etter alt det som Guds tjener Moses hadde påbudt.</verse><verse id="50">Dette var Arons sønner: hans sønn Eleasar, hans sønn Pinehas, hans sønn Abisjua,</verse><verse id="51">hans sønn Bukki, hans sønn Ussi, hans sønn Serahja,</verse><verse id="52">hans sønn Merajot, hans sønn Amarja, hans sønn Akitub,</verse><verse id="53">hans sønn Sadok, hans sønn Akima’as.</verse><verse id="54">Dette var deres bosteder etter deres byer innenfor deres landområder: Arons sønner av kahatittenes ætt, som loddet først kom ut for.</verse><verse id="55">De fikk Hebron i Juda land med tilhørende beitemarker rundt omkring.</verse><verse id="56">Men byens mark og dens landsbyer fikk Kaleb, Jefunnes sønn.</verse><verse id="57">Arons sønner fikk altså tilfluktsstedene Hebron og Libna med tilhørende beitemarker og Jattir og Esjtemoa med beitemarker</verse><verse id="58">og Hilen med dets beitemarker, Debir med beitemarker,</verse><verse id="59">Asjan med dets beitemarker og Bet-Sjemesj med dets beitemarker.</verse><verse id="60">Av Benjamins stamme fikk de Geba med tilhørende beitemarker og Allemet og Anatot med beitemarker. Deres byer var i alt tretten byer etter deres ætter.</verse><verse id="61">De andre Kahats barn* av stammens ætt fikk ved loddkasting ti byer av den halve Manasses stammes halvdel.</verse><verse id="62">Gersjoms barn fikk etter sine ætter tretten byer av Issakars stamme og av Asjers stamme og av Naftalis stamme og av Manasses stamme i Basan.</verse><verse id="63">Meraris barn etter sine ætter fikk ved loddkasting tolv byer av Rubens stamme og av Gads stamme og av Sebulons stamme.</verse><verse id="64">Slik ga Israels barn levittene disse byene med deres beitemarker.</verse><verse id="65">Ved loddkasting ga de dem disse byene, som de nevnte ved navn, av Judas barns stamme og av Simeons barns stamme og av Benjamins barns stamme.</verse><verse id="66">De andre av Kahats barns ætter fikk av Efra’ims stamme disse byene som skulle tilhøre dem:</verse><verse id="67">tilfluktsstedene Sikem med tilhørende beitemarker i Efra’im-fjellene og Geser med dets beitemarker,</verse><verse id="68">og Jokmeam med dets beitemarker og Bet-Horon med dets beitemarker,</verse><verse id="69">og Ajalon med dets beitemarker og Gat-Rimmon med dets beitemarker;</verse><verse id="70">og av den halve Manasses stamme Aner med beitemarker og Bileam med beitemarker. Dette fikk de andre av Kahats barns ætt.</verse><verse id="71">Gersjoms barn fikk av den halve Manasses stammes ætt Golan i Basan med tilhørende beitemarker og Asjtarot med beitemarker;</verse><verse id="72">av Issakars stamme Kedesj med tilhørende beitemarker, Daberat med beitemarker</verse><verse id="73">og Ramot med beitemarker og Anem med beitemarker;</verse><verse id="74">og av Asjers stamme Masjal med tilhørende beitemarker og Abdon med beitemarker</verse><verse id="75">og Hukok med beitemarker og Rehob med beitemarker;</verse><verse id="76">og av Naftalis stamme Kedesj i Galilea med tilhørende beitemarker og Hammon med beitemarker og Kirjatajim med beitemarker.</verse><verse id="77">Meraris barn - resten av levittene - fikk av Sebulons stamme Rimmono med tilhørende beitemarker og Tabor med beitemarker;</verse><verse id="78">og på den andre siden av Jordan ved Jeriko, øst for Jordan, fikk de av Rubens stamme Beser i ørkenen med tilhørende beitemarker og Jahsa med beitemarker</verse><verse id="79">og Kedemot med beitemarker og Mefa’at med beitemarker;</verse><verse id="80">og av Gads stamme Ramot-Gilead med tilhørende beitemarker og Mahanajim med beitemarker</verse><verse id="81">og Hesjbon med beitemarker og Jaser med beitemarker.</verse></chapter><chapter id="7"><verse id="1">Issakars sønner var Tola og Pua og Jasjub og Sjimron, fire i tallet.</verse><verse id="2">Tolas sønner var Ussi og Refaja og Jeriel og Jahmai og Jibsam og Samuel, hoder for sine familier, som stammet fra Tola, veldige stridsmenn i sine ætter. Deres tall var i Davids dager tjueto tusen seks hundre.</verse><verse id="3">Ussis sønner var Jisrahja og Jisrahjas sønner Mikael og Obadja og Joel og Jissija, fem i tallet, alle sammen slektens overhoder.</verse><verse id="4">Til dem hørte, etter deres ætter og farsslekt, krigsrustede flokker, trettiseks tusen mann, for de hadde mange koner og barn.</verse><verse id="5">Deres brødre i alle Issakars ætter var veldige stridsmenn. I alt var de åttisju tusen mann som var oppskrevet.</verse><verse id="6">Benjamins sønner var Bela og Beker og Jediael, tre i tallet.</verse><verse id="7">Og Belas sønner var Esbon og Ussi og Ussiel og Jerimot og Iri, fem i tallet, slektens overhoder, veldige stridsmenn. I deres ætteliste sto det tjueto tusen og trettifire mann.</verse><verse id="8">Bekers sønner var Semira og Joasj og Elieser og Eljoenai og Omri og Jeremot og Abia og Anatot og Alemet, alle disse var Bekers sønner.</verse><verse id="9">Etter deres ættelister, hvor deres ætter og overhoder, veldige stridsmenn, var oppskrevet, var det tjue tusen to hundre mann.</verse><verse id="10">Jediaels sønner var Bilhan og Bilhans sønner Je’usj og Benjamin og Ehud og Kena’ana og Setan og Tarsis og Akisjahar.</verse><verse id="11">Alle disse var Jediaels sønner, slektens overhoder, veldige stridsmenn, sytten tusen to hundre som var ferdig til å dra ut i krig.</verse><verse id="12">Videre var det Sjuppim og Huppim, Irs sønner, og Hussim, som stammet fra Aker.</verse><verse id="13">Naftalis sønner var Jahsiel og Guni og Jeser og Sjallum, Bilhas sønner.</verse><verse id="14">Manasses sønner var Asriel, som stammet fra hans syriske medhustru. Hun fødte Makir, far til Gilead.</verse><verse id="15">Makir tok til kone en søster av Huppim og Sjuppim, og hans* søster hette Ma’aka. Den andre sønnen hette Selofhad, og Selofhad hadde bare døtre.</verse><verse id="16">Makirs kone Ma’aka fødte en sønn og kalte ham Peres. Hans bror hette Sjeres, og hans sønner var Ulam og Rekem.</verse><verse id="17">Ulams sønn var Bedan. Disse var sønner av Gilead, sønn av Makir, sønn av Manasse.</verse><verse id="18">Hans* søster var Hammoleket, hun fødte Isjhod og Abieser og Mahla.</verse><verse id="19">Sjemidas sønner var Akjan og Sjekem og Likhi og Aniam.</verse><verse id="20">Efra’ims sønner var Sjutelah - hans sønn var Bered og hans sønn Tahat og hans sønn Elada og hans sønn Tahat</verse><verse id="21">og hans sønn Sabad og hans sønn Sjutelah - og Eser og Elad*. De ble drept av menn fra Gat som var født der i landet, fordi de hadde dratt ned for å røve buskapen deres.</verse><verse id="22">Deres far Efra’im sørget i lang tid, og hans brødre kom for å trøste ham.</verse><verse id="23">Og han gikk inn til sin kone, og hun ble med barn og fødte en sønn. Han ga ham navnet Beria*, fordi det hadde vært ulykke i hans hus.</verse><verse id="24">Hans datter var Sje’era. Hun bygde Nedre og Øvre Bet-Horon og Ussen-Sje’era.</verse><verse id="25">Hans* sønn var Refa, og hans sønner var Resjef og Telah, og hans sønn var Tahan,</verse><verse id="26">hans sønn Ladan, hans sønn Ammihud, hans sønn Elisjama,</verse><verse id="27">hans sønn Nun, hans sønn Josva.</verse><verse id="28">Deres eiendom og deres bosteder var Betel med tilhørende landsbyer, og mot øst Na’aran og mot vest Geser med tilhørende landsbyer, og Sikem med tilhørende landsbyer like til Gasa med tilhørende landsbyer.</verse><verse id="29">Manasses barn eide Bet-Sean med tilhørende landsbyer, og Ta’anak, Megiddo og Dor med tilhørende landsbyer. I disse byene bodde Josefs, Israels sønns barn.</verse><verse id="30">Asjers sønner var Jimna og Jisjva og Jisjvi og Beria, og Serah var deres søster.</verse><verse id="31">Og Berias sønner var Heber og Malkiel; han var far til Birsajit.</verse><verse id="32">Heber ble far til Jaflet og Sjomer og Hotam og deres søster Sjua.</verse><verse id="33">Jaflets sønner var Pasak og Bimhal og Asjvat; dette var Jaflets sønner.</verse><verse id="34">Og Sjemers sønner var Aki og Rohga, Jehubba og Aram.</verse><verse id="35">Hans bror Helems sønner var Sofah og Jimna og Sjeles og Amal.</verse><verse id="36">Sofahs sønner var Sjuah og Harnefer og Sjual og Beri og Jimra</verse><verse id="37">og Beser og Hod og Sjamma og Sjilsa og Jitran og Be’era.</verse><verse id="38">Jeters sønner var Jefunne og Pispa og Ara.</verse><verse id="39">Ullas sønner var Arah og Hanniel og Risja.</verse><verse id="40">Alle disse var sønner av Asjer, hoder for sine familier, utvalgte veldige stridsmenn, høvdinger blant fyrstene. Og de menn som sto i deres ætteliste som dugelige til krigstjeneste, var tjueseks tusen i tallet.</verse></chapter><chapter id="8"><verse id="1">Benjamin var far til Bela, som var hans førstefødte, den andre var Asjbel, den tredje Akrah,</verse><verse id="2">den fjerde Noka og den femte Rafa.</verse><verse id="3">Bela hadde sønnene Addar og Gera og Abihud</verse><verse id="4">og Abisjua og Na’aman og Akoah</verse><verse id="5">og Gera og Sjefufan og Huram.</verse><verse id="6">Dette var Ehuds sønner, som var overhoder blant Gebas innbyggere, og som ble bortført til Manahat.</verse><verse id="7">Det var Na’aman som sammen med Akia og Gera førte dem bort. Ehud fikk sønnene Ussa og Akihud.</verse><verse id="8">Sjaharajim fikk barn i Moabs land etter at han hadde sendt sine koner Husim og Ba’ara bort.</verse><verse id="9">Med sin kone Hodes fikk han Jobab og Sibja og Mesja og Malkam</verse><verse id="10">og Je’usj og Sokja og Mirma. Dette var hans sønner, de var overhoder for dere slekter.</verse><verse id="11">Med Husim fikk han Abitub og Elpa’al.</verse><verse id="12">Elpa’als sønner var Eber og Misjam og Sjemer - han bygde Ono og Lod med tilhørende landsbyer -</verse><verse id="13">og Beria og Sjema. De var overhodene blant Ajalons innbyggere. De drev Gats innbyggere på flukt.</verse><verse id="14">Ahjo og Sjasjak og Jeremot</verse><verse id="15">og Sebadja og Arad og Eder</verse><verse id="16">og Mikael og Jispa og Joha var Berias sønner.</verse><verse id="17">Sebadja og Mesjullam og Hiski og Heber</verse><verse id="18">og Jisjmerai og Jislia og Jobab var Elpa’als sønner.</verse><verse id="19">Jakim og Sikri og Sabdi</verse><verse id="20">og Elienai og Silletai og Eliel</verse><verse id="21">og Adaja og Beraja og Sjimrat var Sjime’is sønner.</verse><verse id="22">Jisjpan og Eber og Eliel</verse><verse id="23">og Abdon og Sikri og Hanan</verse><verse id="24">og Hananja og Elam og Antotija</verse><verse id="25">og Jifdeja og Pniel var Sjasjaks sønner.</verse><verse id="26">Samserai og Sjeharja og Atalja</verse><verse id="27">og Ja’aresja og Elia og Sikri var Jerohams sønner.</verse><verse id="28">Alle disse var familienes overhoder, overhoder for sine ætter. De bodde i Jerusalem.</verse><verse id="29">I Gibeon bodde Gibeons far*. Hans kone hette Ma’aka.</verse><verse id="30">Hans førstefødte sønn var Abdon, og så var det Sur og Kis og Ba’al og Nadab</verse><verse id="31">og Gedor og Ahjo og Seker.</verse><verse id="32">Miklot fikk sønnen Sjimea. Også disse bodde midt imot sine brødre i Jerusalem*, sammen med sine brødre.</verse><verse id="33">Ner fikk sønnen Kis, og Kis var far til Saul, og Saul fikk sønnene Jonatan og Malkisjua og Abinadab og Esjba’al*.</verse><verse id="34">Jonatans sønn var Meribba’al, og Meribba’al* fikk sønnen Mika.</verse><verse id="35">Mikas sønner var Piton og Melek og Tarea og Akas.</verse><verse id="36">Akas fikk sønnen Joadda. Joadda fikk Alemet og Asmavet og Simri. Simri fikk Mosa.</verse><verse id="37">Mosa fikk sønnen Bina. Hans sønn var Rafa, hans sønn Elasa, hans sønn Asel.</verse><verse id="38">Asel hadde seks sønner, og dette var deres navn: Asrikam og Bokeru og Ismael og Sjearja og Obadja og Hanan, alle disse var sønner av Asel.</verse><verse id="39">Hans bror Eseks sønner var Ulam, den førstefødte, og Je’usj, den andre, og Elifelet, den tredje.</verse><verse id="40">Ulams sønner var veldige stridsmenn, dyktige bueskyttere. De hadde mange sønner og sønnesønner - hundre og femti. Alle disse var Benjamins barn.</verse></chapter><chapter id="9"><verse id="1">Hele Israel ble ført inn i ættelister og finnes oppskrevet i Israels kongers bok. Og Juda ble bortført til fangenskap i Babel på grunn av sin utroskap.</verse><verse id="2">De første som igjen bodde på sin eiendom, i sine byer, var vanlige israelitter, prester, levitter og tempeltjenere.</verse><verse id="3">I Jerusalem bodde noen av Judas barn og av Benjamins barn og av Efra’ims og Manasses barn:</verse><verse id="4">Utai, sønn av Ammihud, sønn av Omri, sønn av Imri, sønn av Bani, en av sønnene til Peres, sønn av Juda.</verse><verse id="5">Og av sjilonittene*: Asaja, den førstefødte, og hans sønner,</verse><verse id="6">av Serahs sønner: Je’uel og deres brødre, seks hundre og nitti i tallet,</verse><verse id="7">av Benjamins barn: Sallu, sønn av Mesjullam, sønn av Hodavja, sønn av Hassenua.</verse><verse id="8">Videre Jibneja, sønn av Jeroham, og Ela, sønn av Ussi, sønn av Mikri, og Mesjullam, sønn av Sefatja, sønn av Re’uel, sønn av Jibnija,</verse><verse id="9">og deres brødre etter sine ætter. I alt ni hundre og femtiseks i tallet. Alle disse menn var overhoder for sine familier.</verse><verse id="10">Av prestene: Jedaja og Jojarib og Jakin</verse><verse id="11">og Asarja, sønn av Hilkia, sønn av Mesjullam, sønn av Sadok, sønn av Merajot, sønn av Akitub - han var forstander for Guds hus.</verse><verse id="12">Videre Adaja, sønn av Jeroham, sønn av Pasjhur, sønn av Malkia, og Masai, sønn av Adiel, sønn av Jahsera, sønn av Mesjullam, sønn av Mesjillemit, sønn av Immer,</verse><verse id="13">og deres brødre, overhoder for sine familier, ett tusen sju hundre og seksti i tallet, dyktige menn i arbeidet ved tjenesten i Guds hus.</verse><verse id="14">Og av levittene: Sjemaja, sønn av Hasjub, sønn av Asrikam, sønn av Hasjabja, av Meraris barn.</verse><verse id="15">Videre Bakbakkar, Heresj og Galal og Mattanja, sønn av Mika, sønn av Sikri, sønn av Asaf.</verse><verse id="16">Videre Obadja, sønn av Sjemaja, sønn av Galal, sønn av Jedutun, og Berekja, sønn av Asa, sønn av Elkana, som bodde i netofatittenes landsbyer.</verse><verse id="17">Portnerne: Sjallum og Akkub og Talmon og Akiman og deres brødre. Sjallum var deres overhode.</verse><verse id="18">De* står fremdeles ved Kongeporten, mot øst. Dette var portnerne i Levis barns leirer.</verse><verse id="19">Sjallum, sønn av Kore, sønn av Ebjasaf, sønn av Korah, og hans brødre. De som var av hans familie, korahittene, hadde som sin tjenestegjerning å være vaktfolk ved teltets terskler, fordi deres fedre hadde vært vaktfolk ved inngangen til Herrens leir.</verse><verse id="20">Pinehas, Eleasars sønn, hadde i gammel tid vært deres forstander. Herren var med ham.</verse><verse id="21">Sakarja, Mesjelemjas sønn, var portner ved inngangen til sammenkomstens telt.</verse><verse id="22">Alle disse som var utvalgt til portnere ved inngangen, var to hundre og tolv i tallet. De var ført inn i ættelister etter sine landsbyer. David og seeren Samuel hadde innsatt dem som menn de hadde tillit til.</verse><verse id="23">De og deres sønner sto ved portene til Herrens hus, telthuset, og holdt vakt.</verse><verse id="24">Etter de fire verdenshjørner hadde portnerne sin plass: mot øst, vest, nord og sør.</verse><verse id="25">Deres brødre, som bodde i sine landsbyer, skulle fra tid til annen komme og hjelpe dem for sju dager om gangen.</verse><verse id="26">De fire forstanderne* for portnerne var betrodde menn. De var levitter. De hadde også oppsyn over kamrene og over skattkamrene i Guds hus.</verse><verse id="27">Om natten holdt de seg rundt omkring Guds hus, for det var deres plikt å holde vakt. Og de skulle lukke opp portene hver morgen.</verse><verse id="28">Noen av levittene hadde tilsyn med de redskapene som var i bruk ved tjenesten. De talte dem, både når de bar dem inn, og når de bar dem ut.</verse><verse id="29">Noen av dem var satt til å ha tilsyn med de andre redskapene - alle helligdommens redskaper - og med melet og vinen og oljen og røkelsen og krydderiene.</verse><verse id="30">Noen av prestenes sønner laget kryddersalven.</verse><verse id="31">Mattitja, en av levittene, korahitten Sjallums førstefødte sønn, hadde ansvaret for bakverket.</verse><verse id="32">Noen av deres brødre, kahatittenes barn, hadde tilsyn med skuebrødene, og skulle legge dem til rette hver sabbat.</verse><verse id="33">Dette* var sangerne, overhoder blant levittene. De holdt til i kamrene og var fri for annen tjeneste. For de var dag og natt opptatt med sitt eget arbeid.</verse><verse id="34">Alle disse var overhoder for levittenes fedre, overhoder for slektene deres. De bodde i Jerusalem.</verse><verse id="35">I Gibeon bodde Gibeons far Je’uel. Hans kone hette Ma’aka.</verse><verse id="36">Hans førstefødte sønn var Abdon, så var det Sur og Kis og Ba’al og Ner og Nadab</verse><verse id="37">og Gedor og Ahjo og Sakarja og Miklot.</verse><verse id="38">Miklot fikk sønnen Sjimeam. Også disse bodde rett imot sine brødre i Jerusalem, sammen med sine brødre.</verse><verse id="39">Ner fikk sønnen Kis, og Kis var far til Saul. Saul fikk sønnene Jonatan og Malkisjua og Abinadab og Esjba’al.</verse><verse id="40">Jonatans sønn var Meribba’al. Meribba’al fikk sønnen Mika.</verse><verse id="41">Mikas sønner var Piton og Melek og Tahrea.</verse><verse id="42">Akas fikk sønnen Jara. Jara fikk Alemet og Asmavet og Simri. Simri fikk Mosa.</verse><verse id="43">Mosa fikk sønnen Bina, og hans sønn var Refaja, hans sønn Elasa, hans sønn Asel.</verse><verse id="44">Asel hadde seks sønner, og dette var deres navn: Asrikam og Bokeru og Ismael og Sjearja og Obadja og Hanan, dette var Asels sønner.</verse></chapter><chapter id="10"><verse id="1">Filistrene kjempet mot Israel, og Israels menn flyktet for filistrene. Det lå mange falne på Gilboa-fjellet.</verse><verse id="2">Filistrene var like i hælene på Saul og sønnene hans, og de drepte Jonatan og Abinadab og Malkisjua, Sauls sønner.</verse><verse id="3">Striden ble hard der hvor Saul sto. Bueskytterne kom over ham, og han ble såret av skytterne.</verse><verse id="4">Da sa Saul til sin våpensvein: Dra sverdet ditt og gjennombor meg med det, så ikke disse uomskårne skal komme og fare ille med meg! Men våpensveinen ville ikke, han var redd. Da tok Saul sitt sverd og styrtet seg over det.</verse><verse id="5">Da våpensveinen så at Saul var død, styrtet også han seg over sitt sverd og døde.</verse><verse id="6">Slik døde Saul og hans tre sønner og hele hans hus, de døde alle sammen.</verse><verse id="7">Og da alle israelittene i dalen så at de flyktet, og at Saul og sønnene hans var døde, forlot de byene sine og flyktet. Og filistrene kom og bosatte seg i dem.</verse><verse id="8">Dagen etter kom filistrene for å plyndre de falne. Da fant de Saul og sønnene hans liggende på Gilboa-fjellet.</verse><verse id="9">De plyndret ham og tok hans hode og hans våpen og sendte bud rundt omkring i filistrenes land for å forkynne det glade budskapet for avgudene sine og for folket.</verse><verse id="10">Hans våpen la de i sin guds hus, og hans hodeskalle hengte de opp i Dagons hus.</verse><verse id="11">Da hele Jabes i Gilead fikk høre alt det filistrene hadde gjort med Saul,</verse><verse id="12">dro alle våpenføre menn av sted og tok Sauls og hans sønners kropper og førte dem til Jabes. De begravde deres ben under terebinten i Jabes og holdt faste i sju dager.</verse><verse id="13">Slik døde Saul på grunn av den troløshet som han hadde vist mot Herren, fordi han ikke hadde holdt seg etter Herrens ord, og likeså fordi han hadde spurt dødningemanere til råds.</verse><verse id="14">Men han spurte ikke Herren. Derfor lot han ham dø og førte kongedømmet over til David, Isais sønn.</verse></chapter><chapter id="11"><verse id="1">Så kom hele Israel sammen hos David i Hebron og sa: Vi er jo av samme kjøtt og blod som du!</verse><verse id="2">Alt for lenge siden, mens Saul var konge, var det du som førte Israel ut og inn. Og Herren din Gud sa til deg: Du skal være hyrde for mitt folk Israel, og du skal være fyrste over mitt folk Israel.</verse><verse id="3">Alle Israels eldste kom til kongen i Hebron. Og David gjorde en pakt med dem i Hebron for Herrens åsyn. De salvet David til konge over Israel etter det ordet Herren hadde talt ved Samuel.</verse><verse id="4">Så dro David og hele Israel til Jerusalem, det er Jebus. Der bodde jebusittene, landets innbyggere.</verse><verse id="5">Innbyggerne i Jebus sa til David: Du kommer aldri inn her! Men David inntok Sions borg - det er Davids by.</verse><verse id="6">Og David sa: Den som først slår jebusittene, skal bli høvding og fører. Og Joab, Serujas sønn, steg først opp og ble høvding.</verse><verse id="7">David tok sin bolig i borgen, derfor kaltes den Davids by.</verse><verse id="8">Han bygde byen rundt omkring, fra Millo og utover. Og Joab bygde opp igjen resten av byen.</verse><verse id="9">David ble større og større, og Herren, hærskarenes Gud, var med ham.</verse><verse id="10">Dette er de fremste blant Davids helter. Sammen med hele Israel ga de hans kongedømme kraftig støtte for å gjøre ham til konge etter Herrens ord om Israel.</verse><verse id="11">Dette er Davids helter, så mange de var: Jasjobam, Hakmonis sønn, høvding for de tretti. Han svingte sitt spyd over tre hundre falne på én gang.</verse><verse id="12">Etter ham kom Eleasar, sønn av ahohitten Dodo. Han var en av de tre heltene.</verse><verse id="13">Han var med David i Pas-Dammim da filistrene hadde samlet seg der til strid. Der var et jordstykke som var fullt av bygg, og da folket flyktet for filistrene,</verse><verse id="14">stilte de seg midt på jordstykket og berget det og slo filistrene. Og Herren ga dem en stor seier.</verse><verse id="15">En gang dro tre av de tretti høvdingene ned over berget til David, som var i hulen ved Adullam. Filistrenes hær lå da i leir i Refajim-dalen.</verse><verse id="16">David var den gang selv i borgen, og filistrenes forpost var i Betlehem.</verse><verse id="17">Da kom det en brå lyst over David, og han sa: Hvem lar meg få vann å drikke av den brønnen som er ved porten i Betlehem?</verse><verse id="18">Da brøt de tre seg gjennom filistrenes leir og øste vann opp av brønnen ved Betlehems port og tok det med seg og kom til David med det. Men David ville ikke drikke det - han øste det ut for Herren.</verse><verse id="19">Og han sa: Min Gud, la det være langt fra meg å gjøre dette! Skulle jeg drikke disse menns blod, som har satt sitt liv i fare? For de har båret det hit med fare for sitt liv. Og han ville ikke drikke det. Dette gjorde de tre heltene.</verse><verse id="20">Så var det Absai, bror til Joab. Han var fører for de tre. Han svingte sitt spyd over tre hundre falne, og hadde et navn blant de tre.</verse><verse id="21">Fremfor de tretti var han dobbelt æret og ble høvding for dem, men nådde ikke opp til de tre.</verse><verse id="22">Så var det Benaja, sønn av Jojada, som var sønn av en djerv og seierrik stridsmann fra Kabse’el. Han slo Moabs to løvehelter. En dag det hadde snødd, steg han ned i en brønn og slo i hjel en løve.</verse><verse id="23">Likeså slo han i hjel en egypter, en mann som var fem alen lang. Egypteren hadde et spyd som en veverstang i hånden. Men han gikk ned mot ham med staven sin og rev spydet ut av hånden på egypteren og drepte ham med hans eget spyd.</verse><verse id="24">Dette gjorde Benaja, Jojadas sønn. Også han hadde et navn blant de tre heltene.</verse><verse id="25">Fremfor de tretti var han æret, men til de tre nådde han ikke opp. David satte ham over livvakten.</verse><verse id="26">De djerveste i hæren var: Asael, bror til Joab, Elhanan, Dodos sønn, fra Betlehem,</verse><verse id="27">haroritten Sjammot, pelonitten Heles,</verse><verse id="28">teko’itten Ira, sønn av Ikkesj, anatotitten Abieser,</verse><verse id="29">husatitten Sibbekai, ahohitten Ilai,</verse><verse id="30">netofatitten Maharai, netofatitten Heled, sønn av Ba’ana,</verse><verse id="31">Itai, Ribais sønn, fra Gibea i Benjamins stamme, piratonitten Benaja,</verse><verse id="32">Hurai fra Ga’asj-dalene, arbatitten Abiel,</verse><verse id="33">baharumitten Asmavet, sja’albonitten Eljahba,</verse><verse id="34">gisonitten Bene-Hasjem, hararitten Jonatan, sønn av Sjage,</verse><verse id="35">hararitten Akiam, sønn av Sakar, Elifal, sønn av Ur,</verse><verse id="36">mekeratitten Hefer, pelonitten Akia,</verse><verse id="37">karmelitten Hesro, Na’arai, sønn av Esbai,</verse><verse id="38">Joel, bror til Natan, Mibhar, sønn av Hagri,</verse><verse id="39">ammonitten Selek, berotitten Nahrai, Joabs, Serjuas sønns våpensvein,</verse><verse id="40">jitritten Ira, jitritten Gareb,</verse><verse id="41">hetitten Uria, Sabad, sønn av Ahlai,</verse><verse id="42">rubenitten Adina, sønn av Sjisja, overhode for rubenittene, og i tillegg til ham tretti,</verse><verse id="43">Hanan, sønn av Ma’aka, mitnitten Josjafat,</verse><verse id="44">asteratitten Ussia, Sama og Je’uel, sønner av aroeritten Hotam,</verse><verse id="45">Jediael, sønn av Simri, og hans bror Joha, tisitten.</verse><verse id="46">Eliel fra Mahamajim, og Jeribai og Josjavja, sønner av Elna’am, og moabitten Jitma,</verse><verse id="47">Eliel og Obed og Ja’asiel fra Soba.</verse></chapter><chapter id="12"><verse id="1">Dette er de som kom til David i Siklag, mens han ennå måtte holde seg der av frykt for Saul, Kis’ sønn. De hørte til de heltene som hjalp ham i krigen.</verse><verse id="2">De var væpnet med bue og oppøvd i å slynge steiner og skyte piler med buen, både med høyre og venstre hånd. De hørte til Sauls stammefrender, til benjaminittene.</verse><verse id="3">Det var Akieser, den øverste av dem, og Joasj, sønner av gibeatitten Sjema’a, og Jesuel og Pelet, sønner av Asmavet, og Beraka og anatotitten Jehu,</verse><verse id="4">og gibeonitten Jisjmaja, en av de tretti heltene og høvding over de tretti, og Jirmeja og Jahasiel og Johanan og gederatitten Josabad,</verse><verse id="5">Elusai og Jerimot og Bealja og Sjemarja og harusitten Sefatja,</verse><verse id="6">koharittene Elkana og Jissija og Asarel og Joeser og Jasjobam,</verse><verse id="7">og Joela og Sebadja, sønner av Jeroham fra Gedor.</verse><verse id="8">Av gadittene gikk noen over til David i fjellborgen i ørkenen. De var djerve helter, krigsvante stridsmenn væpnet med skjold og spyd. De var som løver å se til, og de var raske som gaseller på fjellene.</verse><verse id="9">Eser var den første, Obadja den andre, Eliab den tredje,</verse><verse id="10">Misjmanna den fjerde, Jirmeja den femte,</verse><verse id="11">Attai den sjette, Eliel den sjuende,</verse><verse id="12">Johanan den åttende, Elsabad den niende,</verse><verse id="13">Jirmeja den tiende, Makbannai den ellevte.</verse><verse id="14">Disse hørte til Gads barn og var høvedsmenn i hæren, den ringeste av dem var satt over hundre og den største var satt over tusen.</verse><verse id="15">Det var disse som gikk over Jordan i den første måneden, da elven gikk over alle sine bredder, og som drev på flukt alle som bodde i dalen, både mot øst og mot vest.</verse><verse id="16">Det kom også noen av Benjamins og Judas barn til David, helt til fjellborgen.</verse><verse id="17">David gikk ut til dem og tok til orde og sa til dem: Kommer dere til meg med fred og vil hjelpe meg, da skal mitt hjerte høre dere til, og vi skal holde sammen. Men kommer dere for å forråde meg til fiendene mine, skjønt det ingen urett er i mine hender, må da våre fedres Gud se det og straffe det!</verse><verse id="18">Da kom Ånden over Amasai, høvedsmannen for de tretti, og han sa: Dine er vi, David! Og med deg holder vi fred, du Isais sønn! Fred være med deg, og fred være med dine hjelpere! For din Gud hjelper deg. - Da tok David imot dem og satte dem til høvedsmenn i krigerflokken.</verse><verse id="19">Av Manasse gikk noen over til David. Det hendte da han dro ut til strid mot Saul sammen med filistrene. Men han kom likevel ikke til å hjelpe dem. For filistrenes høvdinger hadde holdt råd og så sendt ham bort, idet de sa: Det vil koste oss våre hoder, om han nå går over til sin herre Saul.</verse><verse id="20">Da han så dro til Siklag, gikk noen av Manasse over til ham. Det var Adna og Josabad og Jedial og Mikael og Josabad og Elihu og Silletai, høvedsmennene for de tusener som hørte til Manasse.</verse><verse id="21">Disse hjalp David mot røverflokken, for de var alle djerve stridsmenn, og de ble høvedsmenn i hæren.</verse><verse id="22">For dag etter dag kom det folk til David for å hjelpe ham, inntil det ble en stor hær, som en Guds hær.</verse><verse id="23">Dette er tallet på de væpnede flokkene som kom til David i Hebron for å føre Sauls kongedømme over til ham etter Herrens ord:</verse><verse id="24">Judas barn som bar skjold og spyd, seks tusen åtte hundre mann, væpnet til strid.</verse><verse id="25">Av Simeons barn djerve, krigsvante stridsmenn, sju tusen ett hundre.</verse><verse id="26">Av Levis barn fire tusen seks hundre,</verse><verse id="27">og dessuten Jojada, høvdingen for Arons ætt, og med ham tre tusen sju hundre mann,</verse><verse id="28">og likeså Sadok, en ung, djerv stridsmann med sin familie, tjueto høvedsmenn.</verse><verse id="29">Av Benjamins barn, Sauls stammefrender, kom det tre tusen mann. Inntil den tid hadde den største del av dem holdt seg til Sauls hus.</verse><verse id="30">Av Efra’ims barn tjue tusen åtte hundre mann, djerve stridsmenn, navngjetne menn i sine familier.</verse><verse id="31">Av den halve Manasses stamme atten tusen mann, som var spesielt navngitt til å dra av sted og gjøre David til konge.</verse><verse id="32">Av Issakars barn kom det menn som forsto seg på tidene, så de visste hva Israel hadde å gjøre. Deres høvedsmenn var to hundre, og alle deres stammefrender rettet seg etter deres ord.</verse><verse id="33">Av Sebulons menn som dro ut i strid og var rustet til krig med alle slags krigsvåpen, kom det femti tusen mann. De fylket seg til slag med hjerter uten svik.</verse><verse id="34">Av Naftali kom det tusen høvedsmenn, og med dem trettisju tusen mann med skjold og spyd.</verse><verse id="35">Av danittene kom det menn som var rustet til krig, tjueåtte tusen seks hundre mann.</verse><verse id="36">Av Asjer kom det førti tusen mann som dro ut i strid for å fylke seg til slag.</verse><verse id="37">Fra den andre siden av Jordan, av rubenittene og gadittene og den halve Manasses stamme, kom menn som var rustet med alle slags krigsvåpen, hundre og tjue tusen.</verse><verse id="38">Alle disse krigsmennene kom i ordnet fylking til Hebron med oppriktig hjerte for å gjøre David til konge over hele Israel. Også hele resten av Israel var enig om å gjøre David til konge.</verse><verse id="39">Og de var der hos David i tre dager og åt og drakk, for deres landsmenn hadde laget i stand mat for dem.</verse><verse id="40">Også de som bodde dem nærmest, like til Issakar og Sebulon og Naftali, kom med mat på esler og kameler og muldyr og okser: mel, fikenkaker og rosinkaker og vin og olje og storfe og småfe i mengde. For det var glede i Israel.</verse></chapter><chapter id="13"><verse id="1">Og David holdt råd med høvedsmennene over tusen og over hundre, med alle høvdingene.</verse><verse id="2">Og David sa til hele Israels menighet: Dersom dere synes det er godt, og Herren vår Gud åpner en vei, så la oss sende bud til alle kanter til våre andre brødre i alle Israels landskaper. Dessuten til prestene og levittene i de byene de har med beitemarker omkring, at de skal samle seg hos oss.</verse><verse id="3">La oss så flytte vår Guds ark hit til oss! For i Sauls dager spurte vi jo aldri etter den.</verse><verse id="4">Da sa hele menigheten at så burde en gjøre, for det var rett i hele folkets øyne.</verse><verse id="5">Så samlet David hele Israel fra Sjihor* i Egypt til bortimot Hamat for å hente Guds ark fra Kirjat-Jearim.</verse><verse id="6">Og David og hele Israel dro opp til Ba’ala, til Kirjat-Jearim, som hører til Juda. De dro dit for å føre opp derfra Gud Herrens ark, han som troner over kjerubene, hvor hans navn nevnes.</verse><verse id="7">Og de satte Guds ark på en ny vogn og førte den bort fra Abinadabs hus, og Ussa og Ahjo kjørte vognen.</verse><verse id="8">David og hele Israel lekte for Guds åsyn av all makt både til sanger og sitarer og harper og tamburiner og cymbler og trompeter.</verse><verse id="9">Da de kom til Kidons treskeplass, rakte Ussa hånden ut for å ta fatt i arken, for oksene var blitt ustyrlige.</verse><verse id="10">Da ble Herrens vrede opptent mot Ussa, og han slo ham fordi han hadde rakt hånden ut mot arken, så han døde der for Guds åsyn.</verse><verse id="11">Men David ble ille til mote fordi Herren hadde slått Ussa ned. Derfor er dette stedet blitt kalt Peres-Ussa* like til denne dag.</verse><verse id="12">Den dagen ble David fylt av frykt for Gud og sa: Hvordan skulle jeg kunne føre Guds ark inn til meg?</verse><verse id="13">Og David flyttet ikke arken inn til seg i Davids by, men lot den føre bort til gititten Obed-Edoms hus.</verse><verse id="14">Guds ark ble stående hos Obed-Edoms familie i hans hus i tre måneder. Og Herren velsignet Obed-Edoms hus og alt hva hans var.</verse></chapter><chapter id="14"><verse id="1">Hiram, kongen i Tyrus, skikket sendemenn til David med sedertre, og han sendte steinhoggere og tømmermenn for å bygge et hus til ham.</verse><verse id="2">Og David skjønte at Herren hadde stadfestet hans kongedømme over Israel, for hans rike hadde fått stor anseelse for hans folk Israels skyld.</verse><verse id="3">David tok enda flere koner i Jerusalem, og han fikk enda flere sønner og døtre.</verse><verse id="4">Dette er navnene på de sønnene han fikk i Jerusalem: Sjammua og Sjobab, Natan og Salomo</verse><verse id="5">og Jibhar og Elisjua og Elpelet</verse><verse id="6">og Nogah og Nefeg og Jafia</verse><verse id="7">og Elisjama og Be’eljada og Elifelet.</verse><verse id="8">Da filistrene hørte at David var salvet til konge over hele Israel, dro alle filistrene ut for å gripe ham. Da David hørte det, dro han ut mot dem.</verse><verse id="9">Og filistrene kom og spredte seg utover i Refajim-dalen.</verse><verse id="10">Da spurte David Gud: Skal jeg dra ut mot filistrene, og vil du gi dem i min hånd? Og Herren svarte: Dra ut! Så vil jeg gi dem i din hånd.</verse><verse id="11">Så dro de opp til Ba’al-Perasim, og der slo David dem. Og David sa: Gud har brutt igjennom mine fiender ved min hånd, som vannene bryter igjennom. Derfor ble dette stedet kalt Ba’al-Perasim.</verse><verse id="12">Der etterlot de seg gudene sine, og David befalte at de skulle brennes opp med ild.</verse><verse id="13">Men filistrene kom igjen og spredte seg utover i dalen.</verse><verse id="14">Og David spurte igjen Gud, og Gud sa til ham: Du skal ikke dra opp etter dem. Vend deg fra dem og ta en omvei, så du kommer over dem midt for bakatrærne.</verse><verse id="15">Når du så hører lyden av skritt i toppen av bakatrærne, da skal du dra ut i striden. For Gud har dratt ut foran deg for å slå filistrenes hær.</verse><verse id="16">David gjorde som Gud hadde befalt ham, og de slo filistrenes hær og forfulgte dem fra Gibeon og like til Geser.</verse><verse id="17">Og Davids navn kom ut i alle landene, og Herren lot frykt for ham komme over alle folkene.</verse></chapter><chapter id="15"><verse id="1">Siden bygde han seg flere hus i Davids by. Han gjorde også i stand et sted for Guds ark og reiste et telt for den.</verse><verse id="2">Da sa David: Ingen må bære Guds ark uten levittene. For dem har Herren utvalgt til å bære Guds ark og til å tjene ham for alle tider.</verse><verse id="3">Så samlet David hele Israel til Jerusalem for å føre Herrens ark opp til det stedet som han hadde gjort i stand for den.</verse><verse id="4">Og David kalte sammen Arons barn og levittene:</verse><verse id="5">Av Kahats barn Uriel, den øverste, og hans brødre, ett hundre og tjue,</verse><verse id="6">av Meraris barn Asaja, den øverste, og hans brødre, to hundre og tjue,</verse><verse id="7">av Gersjoms barn Joel, den øverste, og hans brødre, ett hundre og tretti,</verse><verse id="8">av Elisafans barn Sjemaja, den øverste, og hans brødre, to hundre,</verse><verse id="9">av Hebrons barn Eliel, den øverste, og hans brødre, åtti,</verse><verse id="10">av Ussiels barn Amminadab, den øverste, og hans brødre, ett hundre og tolv.</verse><verse id="11">Så kalte David til seg prestene Sadok og Ebjatar og levittene Uriel, Asaja, Joel, Sjemaja, Eliel og Amminadab.</verse><verse id="12">Han sa til dem: Dere overhoder for levittene. Hellige dere, både dere og deres brødre, og før Herrens, Israels Guds ark opp til det stedet jeg har gjort i stand for den!</verse><verse id="13">Det var fordi dere ikke var med første gang at Herren vår Gud brøt inn iblant oss. For vi søkte ham ikke på den rette måten.</verse><verse id="14">Da helliget prestene og levittene seg for å føre Herrens, Israels Guds ark opp.</verse><verse id="15">Og levittene bar Guds ark på skuldrene sine ved hjelp av bærestengene, slik som Moses hadde påbudt etter Herrens ord.</verse><verse id="16">Så bød David de øverste blant levittene at de skulle stille sine brødre sangerne fram med musikkinstrumenter, harper og sitarer og cymbler, som de skulle spille på når de lot gledessangen tone.</verse><verse id="17">Da stilte levittene fram Heman, sønn av Joel, og av hans brødre Asaf, sønn av Berekja, og av deres brødre Meraris barn Etan, sønn av Kusjaja.</verse><verse id="18">Sammen med dem stilte de deres brødre av annen rang: Sakarja, Ben og Ja’asiel og Sjemiramot og Jehiel og Unni, Eliab og Benaja og Ma’aseja og Mattitja og Eliflehu og Mikneja og Obed-Edom og Je’iel, dørvokterne.</verse><verse id="19">Sangerne Heman, Asaf og Etan skulle slå på kobbercymbler.</verse><verse id="20">Sakarja og Asiel og Sjemiramot og Jehiel og Unni og Eliab og Ma’aseja og Benaja skulle spille på harper etter Alamot*.</verse><verse id="21">Mattitja og Eliflehu og Mikneja og Obed-Edom og Je’iel og Asasja skulle spille på sitarer etter Sjeminit* for å lede sangen.</verse><verse id="22">Kenanja, levittenes sangmester, underviste i sangen, for han var kyndig i det.</verse><verse id="23">Berekja og Elkana var dørvoktere ved arken.</verse><verse id="24">Prestene Sjebaina og Josjafat og Netanel og Amasai og Sakarja og Benaja og Elieser blåste i trompeter foran Guds ark, og Obed-Edom og Jehia var dørvoktere ved arken.</verse><verse id="25">Så gikk David og Israels eldste og høvedsmennene over tusen av sted for å hente Herrens paktsark opp fra Obed-Edoms hus med jubel.</verse><verse id="26">Da nå Gud hjalp levittene som bar Herrens paktsark, ofret de sju okser og sju værer.</verse><verse id="27">David var kledd i en ytterkappe av hvitt lin, like ens alle de levittene som bar arken, og sangerne og Kenanja, sangmesteren som ledet sangen. Dessuten hadde David en efod* av lin på seg.</verse><verse id="28">Og hele Israel førte Herrens paktsark opp med fryderop og med lyden av horn og trompeter og cymbler, mens de spilte høyt på harpe og sitar.</verse><verse id="29">Men da Herrens paktsark kom inn i Davids by, da så Mikal, Sauls datter, ut gjennom vinduet. Hun så kong David hoppe og danse, og hun foraktet ham i sitt hjerte.</verse></chapter><chapter id="16"><verse id="1">Så førte de Guds ark inn og satte den midt i det teltet som David hadde reist for den, og de bar fram brennoffer og fredsoffer for Guds åsyn.</verse><verse id="2">Da David var ferdig med å ofre brennofrene og fredsofrene, velsignet han folket i Herrens navn.</verse><verse id="3">Og han delte ut til hver enkelt i Israel, både mann og kvinne, et brød og en daddelkake og en rosinkake.</verse><verse id="4">Han satte noen av levittene til å gjøre tjeneste foran Herrens ark og til å prise og takke og love Herren, Israels Gud:</verse><verse id="5">Asaf var den øverste. Nest etter ham kom Sakarja, og så Je’iel og Sjemiramot og Jehiel og Mattitja og Eliab og Benaja og Obed-Edom og Je’iel med harper og sitarer. Asaf skulle slå på cymblene.</verse><verse id="6">Prestene Benaja og Jahasiel skulle hele tiden blåse i trompetene foran Guds paktsark.</verse><verse id="7">Den dagen satte David første gang Asaf og hans brødre til å synge Herrens pris:</verse><verse id="8">Pris Herren! Påkall hans navn! Kunngjør blant folkene hans store gjerninger!</verse><verse id="9">Syng for ham, lovsyng ham! Tal om alle hans undergjerninger!</verse><verse id="10">Ros dere av hans hellige navn! De som søker Herren - la deres hjerte glede seg!</verse><verse id="11">Spør etter Herren og hans makt, søk alltid hans åsyn!</verse><verse id="12">Kom i hu hans undergjerninger som han har gjort, hans under og dommene av hans munn,</verse><verse id="13">dere barn av Israel, hans tjener Jakobs barn, hans utvalgte!</verse><verse id="14">Han er Herren vår Gud, hans dommer er over hele jorden.</verse><verse id="15">Husk hans pakt til evig tid, det ordet han fastsatte for tusen slekter,</verse><verse id="16">den pakten han gjorde med Abraham, og hans ed til Isak!</verse><verse id="17">Han stadfestet pakten som en rett for Jakob, som en evig pakt for Israel.</verse><verse id="18">Og han sa: Deg vil jeg gi Kana’ans land til arvedel!</verse><verse id="19">Da dere ennå var en liten flokk, få og fremmede i landet,</verse><verse id="20">da vandret de fra folk til folk og fra et rike til et annet folk,</verse><verse id="21">da tillot han ikke noen å gjøre vold mot dem, han straffet konger for deres skyld:</verse><verse id="22">Rør ikke ved mine salvede, og gjør ikke mine profeter noe ondt!</verse><verse id="23">Syng for Herren, all jorden! Forkynn fra dag til dag hans frelse!</verse><verse id="24">Fortell blant hedningene hans ære, blant alle folkene hans undergjerninger!</verse><verse id="25">For stor er Herren og høylovet, forferdelig er han over alle guder.</verse><verse id="26">For alle folkenes guder er avguder, men Herren har gjort himmelen.</verse><verse id="27">Høyhet og herlighet er for hans åsyn, styrke og glede er på hans sted.</verse><verse id="28">Gi Herren, dere folkeslekter, gi Herren ære og makt!</verse><verse id="29">Gi Herren den ære som svarer til hans navn! Bær fram gaver og kom for hans åsyn! Tilbe Herren i hellig skrud!</verse><verse id="30">Skjelv for hans åsyn, all jorden! Verden står fast, den rokkes ikke.</verse><verse id="31">Himmelen glede seg, og jorden fryde seg! Og de skal si blant hedningene: Herren regjerer!</verse><verse id="32">Må havet bruse og alt som fyller det! Må marken fryde seg og alt som er på den!</verse><verse id="33">Da jubler trærne i skogen for Herrens åsyn, for han kommer for å dømme jorden.</verse><verse id="34">Lov Herren! For han er god, hans miskunnhet varer til evig tid.</verse><verse id="35">Og si: Frels oss, du vår frelses Gud! Samle oss og fri oss fra hedningene, så vi kan love ditt hellige navn, og ha vår ære i å prise deg.</verse><verse id="36">Lovet være Herren, Israels Gud, fra evighet til evighet! Og alt folket sa amen og priste Herren.</verse><verse id="37">David lot så Asaf og hans brødre bli der foran Herrens paktsark, slik at de alltid kunne gjøre tjeneste foran arken - slik som det skulle gjøres dag for dag.</verse><verse id="38">Likeens Obed-Edom og deres brødre, sekstiåtte; Obed-Edom, sønn av Jedutun, og Hosa som dørvoktere.</verse><verse id="39">Men presten Sadok og hans brødre prestene lot han bli foran Herrens tabernakel på haugen i Gibeon,</verse><verse id="40">for at de stadig skulle ofre Herren brennoffer på brennofferalteret morgen og kveld, og gjøre alt det som står skrevet i den lov som Herren hadde gitt Israel.</verse><verse id="41">Sammen med dem var Heman og Jedutun og de andre utvalgte som var nevnt ved navn, for at de skulle love Herren, for hans miskunnhet varer til evig tid.</verse><verse id="42">Og hos dem, hos Heman og Jedutun, var det trompeter og cymbler til bruk for dem som skulle spille, og likeså andre instrumenter til sangen ved gudstjenesten. Og Jedutuns sønner hadde plass ved dørene.</verse><verse id="43">Deretter dro alt folket hver til sitt, og David vendte hjem for å velsigne sitt hus.</verse></chapter><chapter id="17"><verse id="1">En dag David satt i sitt hus, sa han til profeten Natan: Se, jeg bor i et hus av sedertre mens Herrens paktsark bor under teltduk.</verse><verse id="2">Natan sa til David: Gjør du alt det du har i sinne! For Gud er med deg.</verse><verse id="3">Men samme natt kom Guds ord til Natan, og det lød slik:</verse><verse id="4">Gå og si til min tjener David: Så sier Herren: Du skal ikke bygge det huset jeg skal bo i.</verse><verse id="5">Jeg har jo ikke bodd i hus fra den dagen jeg førte Israel opp, og til denne dag. Men jeg har vandret fra telt til telt og fra tabernakel til tabernakel*.</verse><verse id="6">Hvor jeg så vandret om i hele Israel, har jeg vel noen gang talt slik til noen av Israels dommere, som jeg satte til å vokte mitt folk: Hvorfor har dere ikke bygd et hus av sedertre for meg?</verse><verse id="7">Og nå skal du si til min tjener David: Så sier Herren, hærskarenes Gud: Jeg tok deg fra beitemarken der du fulgte saueflokken, for at du skulle være fyrste over mitt folk Israel.</verse><verse id="8">Jeg var med deg overalt hvor du gikk, og utryddet alle dine fiender for deg. Jeg har latt deg vinne et navn så stort som det de største på jorden har.</verse><verse id="9">Og jeg vil gjøre i stand et bosted for mitt folk Israel, og plante dem der, så de bor i sitt hjem og ikke blir uroet mer. Urettferdige mennesker skal ikke lenger skade dem slik som før,</verse><verse id="10">helt fra den tid jeg satte dommere over mitt folk Israel. Jeg har ydmyket alle dine fiender. Og nå forkynner jeg deg at Herren vil bygge et hus for deg.</verse><verse id="11">Når dine dagers tall er fullt og du går til dine fedre, da vil jeg oppreise din ætt etter deg, en av dine egne sønner, og jeg vil grunnfeste hans kongedømme.</verse><verse id="12">Han skal bygge et hus for meg, og jeg vil trygge hans trone til evig tid.</verse><verse id="13">Jeg vil være hans far, og han skal være min sønn. Jeg vil ikke la min miskunn vike fra ham, slik som jeg lot den vike fra ham som var før deg.</verse><verse id="14">Men jeg vil la ham bli i mitt hus og i mitt rike til evig tid, og hans trone skal være grunnfestet til evig tid.</verse><verse id="15">Alle disse ordene og hele dette synet bar Natan fram for David.</verse><verse id="16">Da gikk kong David inn og ble der inne for Herrens åsyn. Og han sa: Hvem er jeg, Herre Gud! Og hva er mitt hus, at du har ført meg så langt?</verse><verse id="17">Og enda var dette for lite i dine øyne, Gud! Du talte om din tjeners hus langt fram i tiden. Du har sett på meg som en mann av høy verdighet, Herre Gud.</verse><verse id="18">Hva mer skal så David si til deg om den ære du har vist din tjener? Du kjenner jo din tjener.</verse><verse id="19">Herre! For din tjeners skyld og etter ditt hjerte har du gjort alt dette store og forkynt alle disse store ting.</verse><verse id="20">Herre, ingen er som du! Det er ingen Gud uten deg, etter alt det vi har hørt med våre ører.</verse><verse id="21">Og hvor finnes det på jorden et eneste folk som ditt folk Israel, et folk som Gud kom og fridde ut, så det skulle være hans eget folk? Du gjorde det for å vinne deg et navn ved store og forferdelige gjerninger, ved å drive ut hedningefolk for ditt folk som du fridde ut fra Egypt.</verse><verse id="22">Du satte ditt folk Israel til å være ditt folk til evig tid. Og du, Herre, er blitt deres Gud.</verse><verse id="23">Så la nå, Herre, det ordet du har talt om din tjener og om hans hus, stå fast til evig tid, og gjør som du har sagt!</verse><verse id="24">Ja, la det stå fast! Da skal ditt navn bli stort til evig tid, så folk skal si: Herren, hærskarenes Gud, Israels Gud, er Gud for Israel! Og din tjener Davids hus skal bli stående fast for ditt åsyn.</verse><verse id="25">For du, min Gud, har åpenbart for din tjener at du vil bygge et hus for ham. Derfor har din tjener fått frimodighet til å be for ditt åsyn.</verse><verse id="26">Og nå, Herre, du er Gud, og du har lovt din tjener denne godhet.</verse><verse id="27">Det har behaget deg å velsigne din tjeners hus, for at det må bli stående for ditt åsyn til evig tid. For det som du velsigner, Herre, er velsignet i all evighet.</verse></chapter><chapter id="18"><verse id="1">Deretter slo David filistrene og la dem under seg. Han tok Gat og landsbyene omkring ut av filistrenes hender.</verse><verse id="2">Han slo også moabittene, og moabittene ble Davids tjenere og måtte svare ham skatt.</verse><verse id="3">Likeså slo David kongen i Soba, Hadareser, ved Hamat, da han dro ut for å vinne herredømme ved Frat-elven.</verse><verse id="4">David tok fra ham tusen vognhester og sju tusen hestfolk og tjue tusen mann fotfolk. David lot skjære fotsenene over på alle vognhestene, bare hundre vognhester sparte han.</verse><verse id="5">Syrerne fra Damaskus kom for å hjelpe Hadareser, kongen i Soba. Men David slo tjueto tusen mann av dem.</verse><verse id="6">Og David la krigsmannskap i det syriske Damaskus-riket, og syrerne ble Davids tjenere og måtte betale ham skatt. Slik hjalp Herren David overalt hvor han dro fram.</verse><verse id="7">David tok de gullskjoldene som Hadaresers tjenere hadde båret, og førte dem til Jerusalem.</verse><verse id="8">Fra Hadaresers byer Tibhat og Kun tok David en stor mengde kobber. Av det laget Salomo kobberhavet og søylene og kobberkarene.</verse><verse id="9">Da kongen i Hamat, To’u, hørte at David hadde slått hele hæren til Hadareser, kongen i Soba,</verse><verse id="10">sendte han sin sønn Hadoram til kong David for å hilse på ham og ønske ham til lykke fordi han hadde kjempet mot Hadareser og slått ham. For Hadareser hadde stadig ført krig mot To’u. Hadoram hadde med seg alle slags gullkar og sølvkar og kobberkar.</verse><verse id="11">Også disse innviet kong David til Herren sammen med sølv og gull som han hadde tatt fra alle folkene: fra Edom og fra Moab og fra Ammons barn og fra filistrene og fra amalekittene.</verse><verse id="12">Det var Absai, Serujas sønn, som slo edomittene i Saltdalen, atten tusen mann.</verse><verse id="13">Så la David vaktmannskap i Edom, og alle edomittene ble Davids tjenere. Slik hjalp Herren David overalt hvor han dro fram.</verse><verse id="14">Så regjerte nå David over hele Israel, og han gjorde rett og rettferdighet mot hele sitt folk.</verse><verse id="15">Joab, Serujas sønn, var høvding over hæren. Josjafat, Akiluds sønn, var historieskriver.</verse><verse id="16">Sadok, Akitubs sønn, og Abimelek, Ebjatars sønn, var prester. Og Sjavsja var statsskriver.</verse><verse id="17">Benaja, Jojadas sønn, var høvding over livvakten. Og Davids sønner var de fremste ved kongens side.</verse></chapter><chapter id="19"><verse id="1">Så hendte det at Nahas, Ammons barns konge, døde. Og sønnen hans ble konge i hans sted.</verse><verse id="2">Da sa David: Jeg vil vise Hanun, Nahas’ sønn, vennskap, for hans far viste meg vennskap. Og David sendte bud for å trøste ham i sorgen over faren. Så kom da Davids tjenere til Ammons barns land, til Hanun for å trøste ham.</verse><verse id="3">Men høvdingene over Ammons barn sa da til Hanun: Tror du det er for å ære din far at David har sendt folk som skal trøste deg? Er ikke hans tjenere heller kommet til deg for å gjøre seg kjent i landet og for å ødelegge og speide i det?</verse><verse id="4">Da tok Hanun Davids tjenere og lot dem rake, og han skar av dem halvdelen av klærne, like til setet, og lot dem så fare.</verse><verse id="5">Noen kom til David og meldte det som hadde hendt mennene hans. Da sendte han folk som skulle møte dem, for de var grovt vanæret, og kongen lot si: Bli i Jeriko til skjegget er vokst ut igjen, og så kan dere komme hjem.</verse><verse id="6">Da nå Ammons barn så at de hadde gjort seg forhatt hos David, sendte Hanun og Ammons barn tusen talenter sølv for å leie seg vogner og hestfolk fra Mesopotamia og fra syrerne i Ma’aka og fra Soba.</verse><verse id="7">Så leide de da trettito tusen vogner og kongen i Ma’aka og hans folk. De kom og slo leir foran Medba. Men også Ammons barn samlet seg fra sine byer og dro ut til strid.</verse><verse id="8">Da David hørte dette, sendte han Joab av sted med alle krigsvante menn i hæren.</verse><verse id="9">Og Ammons barn rykket ut og stilte seg i fylking foran inngangen til byen. Men de kongene som var kommet dit, sto for seg selv ute på marken.</verse><verse id="10">Da Joab så at han hadde fienden mot seg både foran og bak, valgte han ut en del av det beste mannskapet i Israel og stilte dem opp mot syrerne.</verse><verse id="11">Resten av folket overlot han til sin bror Absai, og de stilte seg i fylking mot Ammons barn.</verse><verse id="12">Og han sa: Dersom syrerne blir for sterke for meg, skal du komme meg til hjelp. Og dersom Ammons barn blir for sterke for deg, da skal jeg hjelpe deg.</verse><verse id="13">Vær modig! La oss vise oss modige for folket vårt og for vår Guds byer, så får Herren gjøre det som er godt i hans øyne.</verse><verse id="14">Så rykket Joab fram med folkene sine til strid mot syrerne, og de flyktet for ham.</verse><verse id="15">Da Ammons barn så at syrerne flyktet, så flyktet også de for hans bror Absai og dro seg inn i byen. Da dro Joab tilbake til Jerusalem.</verse><verse id="16">Da syrerne så at de var blitt slått av Israel, sendte de bud at de syrerne som bodde på den andre siden av elven*, skulle dra ut. Og Sjofak, høvdingen over Hadaresers hær, var føreren deres.</verse><verse id="17">Da David fikk melding om dette, samlet han hele Israel og gikk over Jordan. Da han kom fram til dem, stilte han seg opp mot dem - han fylket hæren sin mot syrerne, og de kjempet mot ham.</verse><verse id="18">Men syrerne flyktet for Israel. Og David drepte blant syrerne mannskapet på sju tusen vogner, og førti tusen mann fotfolk. Også hærføreren Sjofak drepte han.</verse><verse id="19">Da Hadaresers menn så at de var blitt slått av Israel, gjorde de fred med David og ble hans tjenere. Og syrerne ville ikke hjelpe Ammons barn lenger.</verse></chapter><chapter id="20"><verse id="1">Året etter, på den tiden når kongene pleier å dra ut i krig, tok Joab av sted med krigshæren og herjet Ammons barns land. Da han kom til Rabba, beleiret han det. Men David ble i Jerusalem. Og Joab tok Rabba og ødela byen.</verse><verse id="2">Og David tok kronen fra hodet til kongen deres. Det viste seg at den veide en talent gull, og det var en kostbar edelstein i den. Nå kom den på Davids hode. Og det store hærfanget han hadde tatt i byen, førte han bort med seg.</verse><verse id="3">Folket som bodde der, førte han ut og skar dem over med sager og jernhakker og økser. Slik gjorde David med alle byene hos Ammons barn. Deretter vendte David og alt folket tilbake til Jerusalem.</verse><verse id="4">Siden kom det til et slag med filistrene ved Geser. Husatitten Sibbekai felte da Sippai, som hørte til Rafa-ætten. Og de ble underkuet.</verse><verse id="5">Så kom det igjen til strid med filistrene. Elhanan, Ja’urs sønn, slo Lahmi, en bror av gittitten Goliat, han hadde et spyd med et skaft som en veverstang.</verse><verse id="6">Enda en gang kom det til strid ved Gat. Der var en høyvoksen mann, som hadde seks fingrer på hver hånd og seks tær på hver fot - i alt tjuefire fingrer og tær. Han var også en etterkommer av Rafa.</verse><verse id="7">Han hånet Israel, men Jonatan, sønn av Davids bror Sjimea, hogg ham ned.</verse><verse id="8">Disse var etterkommere av Rafa i Gat, og de falt for David og hans menns hånd.</verse></chapter><chapter id="21"><verse id="1">Men Satan* sto opp mot Israel og egget David til å telle Israel.</verse><verse id="2">Da sa David til Joab og høvdingene i folket: Gå avsted og tell Israel fra Be’er-Sjeba helt til Dan, og kom så til meg med melding, så jeg kan få vite hvor mange de er.</verse><verse id="3">Da sa Joab: Måtte Herren legge hundre ganger så mange til sitt folk som de er nå! Herre konge, er de ikke min herres tjenere alle sammen? Hvorfor krever min herre dette? Hvorfor skulle dette bringe skyld over Israel?</verse><verse id="4">Men kongen holdt fast ved sitt ord og ga ikke etter for Joab. Så tok da Joab ut og dro omkring i hele Israel, og kom så tilbake til Jerusalem.</verse><verse id="5">Joab oppga for David det tallet som folketellingen hadde gitt. I hele Israel var det elleve hundre tusen mann som kunne dra sverd, og i Juda fire hundre og sytti tusen.</verse><verse id="6">Men Levi og Benjamin hadde han ikke mønstret sammen med de andre, for kongens ord var en styggedom for Joab.</verse><verse id="7">Det som var skjedd, var ondt i Guds øyne, og han slo Israel.</verse><verse id="8">Da sa David til Gud: Jeg har syndet grovt da jeg gjorde dette! Men tilgi nå din tjeners misgjerning. For jeg har gjort en stor dårskap.</verse><verse id="9">Men Herren talte til Gad, Davids seer, og sa:</verse><verse id="10">Gå og tal til David og si: Så sier Herren: Tre ting forelegger jeg deg, velg en av dem, så vil jeg gjøre det du vil.</verse><verse id="11">Så kom Gad til David og sa til ham: Så sier Herren: Velg nå</verse><verse id="12">enten hungersnød i tre år, eller å ligge under for dine motstandere i tre måneder, så du ikke kan komme unna dine fienders sverd, eller at Herrens sverd og pest skal komme over landet i tre dager, og Herrens engel skal volde ødeleggelse i hele Israels rike. - Tenk nå etter hva jeg skal svare ham som har sendt meg!</verse><verse id="13">David sa til Gad: Jeg er i stor nød. Men la meg helst falle i Herrens hånd. For hans barmhjertighet er stor, men i menneskers hånd vil jeg nødig falle.</verse><verse id="14">Så lot Herren det komme en pest i Israel, og det falt sytti tusen mann av Israel.</verse><verse id="15">Og Gud sendte en engel til Jerusalem for å ødelegge byen. Men da han holdt på med å ødelegge, så Herren det, og han angret det onde og sa til engelen som gjorde ødeleggelsen: Det er nok! Dra nå din hånd tilbake! - Herrens engel sto da ved jebusitten Ornans* treskeplass.</verse><verse id="16">David løftet blikket, og da fikk han se Herrens engel, som sto mellom jorden og himmelen med et løftet sverd i hånden - og det var rakt ut mot Jerusalem. Da falt David og de eldste ned på sitt ansikt, kledd i sekk.</verse><verse id="17">Og David sa til Gud: Var det ikke jeg som bød at folket skulle telles? Det er jeg som har syndet og gjort ille, men denne min hjord, hva har de gjort? Herre min Gud, la heller din hånd komme over meg og over min fars hus, men la ikke pesten ligge over ditt folk!</verse><verse id="18">Da sa Herrens engel til Gad at han skulle be David gå opp og reise et alter for Herren på jebusitten Ornans treskeplass.</verse><verse id="19">Så gikk David dit opp, slik som Gad hadde sagt i Herrens navn.</verse><verse id="20">Da nå Ornan vendte seg om, fikk han se engelen. Og hans fire sønner, som var med ham, gjemte seg. Ornan holdt nettopp på med å treske hvete.</verse><verse id="21">Da David kom til Ornan, så Ornan ut og fikk se David. Så gikk han ut av treskeplassen og kastet seg ned for David med ansiktet mot jorden.</verse><verse id="22">Og David sa til Ornan: La meg få det stedet hvor du har treskeplassen din, så jeg kan bygge et alter for Herren der! La meg få det for full pris, slik at pesten kan bli tatt bort fra folket.</verse><verse id="23">Da sa Ornan til David: Bare ta det! Min herre kongen må gjøre som han finner for godt! Her gir jeg deg oksene til brennofrene og treskesledene til ved og hveten til matofferet. Alt sammen gir jeg som gave.</verse><verse id="24">Men kong David svarte: Nei, jeg vil kjøpe det for full pris. Jeg vil ikke ta det som er ditt og gi det til Herren, og jeg vil ikke ofre brennoffer som jeg har fått for intet.</verse><verse id="25">Så ga David til Ornan seks hundre sekel gull etter vekt for stedet.</verse><verse id="26">Og David bygde et alter for Herren der og ofret brennoffer og fredsoffer. Og han ropte til Herren, og han svarte ham med ild fra himmelen på brennofferalteret.</verse><verse id="27">Og Herren befalte engelen å stikke sverdet i sliren.</verse><verse id="28">Da David så at Herren hadde bønnhørt ham på jebusitten Ornans treskeplass, så ofret han der.</verse><verse id="29">På den tiden sto Herrens tabernakel, som Moses fikk laget i ørkenen, og brennofferalteret på haugen i Gibeon.</verse><verse id="30">Men David torde ikke gå dit for å søke Gud, så skremt var han av sverdet til Herrens engel.</verse></chapter><chapter id="22"><verse id="1">Og David sa: Her skal Herren Guds hus stå, og her skal alteret for Israels brennoffer være.</verse><verse id="2">David befalte at de fremmede som bodde i Israels land, skulle kalles sammen. Og han satte steinhoggere til å hogge til steinene som Guds hus skulle bygges av.</verse><verse id="3">David samlet en mengde jern til nagler i portdørene og til kramper, og så mye kobber at det ikke kunne veies.</verse><verse id="4">Han samlet så mye sedertre at det ikke var tall på det, for sidonierne og tyrierne førte en mengde sedertre til David.</verse><verse id="5">For David tenkte: Min sønn Salomo er ung og veik, og huset som skal bygges for Herren, må gjøres så stort at det kan være til pris og ære for ham i alle land. Derfor vil jeg legge til rette for ham. Og David gjorde store forberedelser før sin død.</verse><verse id="6">Og han kalte sin sønn Salomo til seg og bød ham bygge et hus for Herren, Israels Gud.</verse><verse id="7">David sa til sin sønn Salomo: Jeg hadde i sinne å bygge et hus for Herrens, min Guds navn.</verse><verse id="8">Men Herrens ord kom til meg, og det lød så: Du har utøst mye blod og ført store kriger. Du skal ikke bygge et hus for mitt navn, for du har utøst mye blod på jorden for mitt åsyn.</verse><verse id="9">Men du skal få en sønn. Han skal være en fredens mann*, og jeg vil la ham få fred for alle sine fiender rundt omkring. Salomo skal være hans navn. Og jeg vil la Israel ha fred og ro i hans dager.</verse><verse id="10">Han skal bygge et hus for mitt navn. Han skal være min sønn, og jeg skal være hans far. Jeg skal trygge hans kongetrone over Israel for all tid.</verse><verse id="11">Må så Herren nå være med deg, min sønn! Måtte du ha lykken med deg og få bygge Herrens, din Guds hus, slik som han har sagt om deg.</verse><verse id="12">Bare Herren vil gi deg visdom og forstand når han setter deg over Israel, og bare du vil holde Herrens, din Guds lov!</verse><verse id="13">Da skal du ha lykke med deg, når du akter vel på å gjøre etter de bud og lover som Herren befalte Moses å gi til Israel. Vær frimodig og sterk! Frykt ikke og vær ikke redd!</verse><verse id="14">Her har jeg med mye strev skaffet til veie hundre tusen talenter gull og tusen ganger tusen talenter sølv til Herrens hus, og dessuten mer kobber og jern enn det kan veies, så mye er det. Tre og stein har jeg samlet, og mer kan du selv legge til.</verse><verse id="15">Arbeidsfolk har du også i stort antall: steinhoggere og murere og tømmermenn, dessuten alle slags folk som er kyndige i alle andre slags arbeid.</verse><verse id="16">Av gull, sølv, kobber og jern er det så mye at det ikke er tall på det. Så ta da fatt på verket, og Herren være med deg!</verse><verse id="17">Og David befalte alle Israels høvdinger å hjelpe Salomo, hans sønn. Han sa:</verse><verse id="18">Herren deres Gud er jo med dere og har gitt dere ro på alle kanter. For han har gitt landets innbyggere i min hånd, og landet er lagt under Herren og hans folk.</verse><verse id="19">Vend nå hjerte og sjel til å søke Herren deres Gud. Og gjør dere ferdig til å bygge Gud Herrens helligdom, så dere kan føre Herrens paktsark og Guds hellige kar inn i det huset som skal bygges for Herrens navn!</verse></chapter><chapter id="23"><verse id="1">Da David var blitt gammel og mett av dager, gjorde han sin sønn Salomo til konge over Israel.</verse><verse id="2">Han samlet alle Israels høvdinger og prestene og levittene.</verse><verse id="3">Og levittene ble talt fra trettiårsalderen og oppover. Tallet på dem, én for én, alle som var av mannkjønn, var trettiåtte tusen.</verse><verse id="4">David sa: Av disse skal tjuefire tusen lede arbeidet på Herrens hus. Seks tusen skal være tilsynsmenn og dommere.</verse><verse id="5">Fire tusen skal være dørvoktere. Fire tusen skal lovsynge Herren til de instrumentene jeg har laget til lovsangen.</verse><verse id="6">David delte dem i skift etter Levis sønner: Gersjon, Kahat og Merari.</verse><verse id="7">Til gersjonittene hørte Ladan og Sjime’i.</verse><verse id="8">Ladans sønner var Jehiel, overhodet, og så Setam og Joel - tre i tallet.</verse><verse id="9">Sjime’is sønner var Sjelomot og Hasiel og Haran - tre i tallet. Dette var overhodene for Ladans familier.</verse><verse id="10">Og Sjime’is sønner var Jahat og Sjisja og Je’usj og Beria. Dette var Sjime’is sønner - fire i tallet.</verse><verse id="11">Jahat var overhodet, og så kom Sjisja. Je’usj og Beria hadde ikke mange sønner, og de utgjorde derfor bare én familie, én tjenestegruppe.</verse><verse id="12">Kahats sønner var Amram og Jishar og Hebron og Ussiel - fire i tallet.</verse><verse id="13">Amrams sønner var Aron og Moses. Aron ble utskilt for å hellige de helligste ting, slik at både han og sønnene hans gjennom alle tider skulle brenne røkelse for Herren og tjene ham og velsigne i hans navn til evig tid.</verse><verse id="14">Men sønnene til Guds mann Moses regnes til Levis stamme.</verse><verse id="15">Moses’ sønner var Gersjom og Elieser.</verse><verse id="16">Av Gersjoms sønner var Sjebuel overhodet.</verse><verse id="17">Av Eliesers barn var Rehabja overhodet. Elieser hadde ikke andre sønner, men Rehabjas sønner var overmåte tallrike.</verse><verse id="18">Av Jishars sønner var Sjelomit overhodet.</verse><verse id="19">Av Hebrons sønner var Jerija overhodet, så kom Amarja. Jahasiel var den tredje og Jekamam den fjerde.</verse><verse id="20">Av Ussiels sønner var Mika overhodet, og så kom Jissija.</verse><verse id="21">Meraris sønner var Mahli og Musji. Mahlis sønner var Eleasar og Kis.</verse><verse id="22">Da Eleasar døde, var det ingen sønner etter ham, men bare døtre. Deres slektninger, Kis’ sønner, tok dem til ekte.</verse><verse id="23">Musjis sønner var Mahli og Eder og Jeremot - tre i tallet.</verse><verse id="24">Dette var Levis sønner etter sine familier, overhodene for familiene, så mange av dem som ble mønstret, etter sine navn, én for én, de som gjorde arbeidet ved tjenesten i Guds hus, fra tjueårsalderen og oppover.</verse><verse id="25">For David sa: Herren, Israels Gud, har gitt sitt folk ro og har nå sin bolig i Jerusalem til evig tid.</verse><verse id="26">Derfor trenger heller ikke levittene lenger å bære tabernaklet og alle redskapene til gudstjenesten.</verse><verse id="27">For det var etter Davids siste ord at Levis barn ble talt fra tjueårsalderen og oppover.</verse><verse id="28">Oppgaven deres skulle være å hjelpe Arons sønner med tjenesten i Herrens hus. De skulle ha tilsyn med forgårdene og kamrene og sørge for rengjøringen av alt det hellige og utføre arbeidet ved tjenesten i Guds hus,</verse><verse id="29">både med skuebrødene og det fine melet til matofferet og med de usyrede brødleivene og med hellene til å bake på og med melet som skulle knas, og med alle hulmål og lengdemål.</verse><verse id="30">Hver morgen skulle de stå og love og prise Herren, likeså hver kveld.</verse><verse id="31">De skulle hjelpe til ved hver ofring av brennoffer til Herren på sabbatene, på nymånedagene og på høytidene, så mange som det var fastsatt, og slik som det var foreskrevet for dem - all tid for Herrens åsyn.</verse><verse id="32">Slik skulle de da ta vare på det som var å gjøre ved sammenkomstens telt, og det som var å gjøre ved helligdommen. Og de skulle hjelpe sine brødre Arons sønner ved tjenesten i Herrens hus.</verse></chapter><chapter id="24"><verse id="1">Dette er de skiftene som Arons sønner var inndelt i : Arons sønner var Nadab og Abihu, Eleasar og Itamar.</verse><verse id="2">Men Nadab og Abihu døde før sin far. De hadde ingen sønner, og bare Eleasar og Itamar ble prester.</verse><verse id="3">Sammen med Sadok av Eleasars sønner og Akimelek av Itamars sønner, delte David dem inn i grupper etter den tjenesten de skulle ha.</verse><verse id="4">Det viste seg da at Eleasars sønner hadde flere overhoder enn Itamars sønner. De delte dem derfor slik at Eleasars sønner fikk seksten overhoder for sine familier og Itamars sønner åtte for sine familier.</verse><verse id="5">De inndelte dem ved loddkasting, begge ætter. For det fantes ledere for helligdommen, og Guds ledere, både blant Eleasars sønner og blant Itamars sønner.</verse><verse id="6">Skriveren Sjemaja, Netanels sønn, av Levis stamme, skrev dem opp, mens kongen og høvdingene og presten Sadok og Akimelek, Ebjatars sønn, og overhodene for prestene og levittene så på det. De tok ut én familie for Eleasar og deretter skiftevis én for Itamar.</verse><verse id="7">Det første loddet kom ut for Jojarib, det andre for Jedaja,</verse><verse id="8">det tredje for Harim, det fjerde for Seorim,</verse><verse id="9">det femte for Malkia, det sjette for Mijamin,</verse><verse id="10">det sjuende for Hakkos, det åttende for Abia,</verse><verse id="11">det niende for Jesjua, det tiende for Sjekanja,</verse><verse id="12">det ellevte for Eljasjib, det tolvte for Jakim,</verse><verse id="13">det trettende for Huppa, det fjortende for Jesjebab,</verse><verse id="14">det femtende for Bilga, det sekstende for Immer,</verse><verse id="15">det syttende for Hesir, det attende for Happisses,</verse><verse id="16">det nittende for Petahja, det tjuende for Esekiel,</verse><verse id="17">det tjueførste for Jakin, det tjueandre for Gamul,</verse><verse id="18">det tjuetredje for Delaja, det tjuefjerde for Ma’asja.</verse><verse id="19">Dette var den fastsatte orden for tjenesten deres når de gikk inn i Herrens hus, slik som Aron, deres far, hadde bestemt det, etter den befalingen Herren, Israels Gud, hadde gitt ham.</verse><verse id="20">Og så var det resten av Levis barn: Av Amrams sønner Sjubael. Av Sjubaels sønner Jehdeja.</verse><verse id="21">Av Rehabjas sønner var Jissia overhodet.</verse><verse id="22">Til jisharittene hørte Sjelomot, til Sjelomots sønner Jahat.</verse><verse id="23">Hebrons sønner var først Jeria, dernest hans annen sønn Amarja, den tredje sønnen Jahasiel, den fjerde sønnen Jekamam.</verse><verse id="24">Ussiels sønn var Mika, til Mikas sønner hørte Sjamur.</verse><verse id="25">Jissia var Mikas bror, til Jissias sønner hørte Sakarja.</verse><verse id="26">Meraris sønner var Mahli og Musji, sønner av hans sønn Ja’asia.</verse><verse id="27">Meraris sønner gjennom hans sønn Ja’asia var også Sjoham og Sakkur og Ibri.</verse><verse id="28">Mahlis sønn var Eleasar, men han hadde ingen sønner.</verse><verse id="29">Til Kis, det er Kis’ sønner, hørte Jerahme’el.</verse><verse id="30">Musjis sønner var Mahli og Eder og Jerimot. Dette var levittenes sønner etter deres familier.</verse><verse id="31">De kastet også lodd likesom deres brødre Arons sønner, mens kong David og Sadok og Akimelek og prestene og levittenes overhoder var til stede - overhodene for familiene på samme måte som deres yngste brødre.</verse></chapter><chapter id="25"><verse id="1">Så skilte David og hærførerne ut til gudstjenesten Asafs og Hemans og Jedutuns sønner, som skulle profetere, ledsaget av sitarer og harper og cymbler. Dette er listen over de menn som var pålagt denne tjenesten:</verse><verse id="2">Av Asafs barn: Sakkur og Josef og Netanja og Asarela, Asafs sønner, under ledelse av Asaf. De profeterte under kongens ledelse.</verse><verse id="3">Av Jedutun, det er Jedutuns sønner: Gedalja og Seri og Jesaja og Hasjabja og Mattitja, seks i tallet. De spilte på sitarer, under ledelse av sin far Jedutun, som profeterte til Herrens lov og pris.</verse><verse id="4">Av Heman, det er Hemans sønner: Bukkia, Mattanja, Ussiel, Sjebuel og Jerimot, Hananja, Hanani, Eliata, Giddalti og Romamti-Eser, Josjbekasja, Malloti, Hotir, Mahasiot.</verse><verse id="5">Alle disse var sønner av Heman, kongens seer i Guds ord. For å opphøye hans horn ga Gud Heman fjorten sønner og tre døtre.</verse><verse id="6">Alle disse sto under sin fars ledelse når de sang i Guds hus. De spilte på cymbler, harper og sitarer ved tjenesten i Guds hus. Asaf, Jedutun og Heman sto under ledelse av kongen.</verse><verse id="7">Tallet på dem og deres brødre som var opplært i sangen for Herren, alle dem som var kyndige i det, var to hundre og åttiåtte.</verse><verse id="8">De kastet lodd om hvilke plikter de skulle utføre, den minste så vel som den største, læreren så vel som lærlingen.</verse><verse id="9">Det første loddet kom ut for Asaf, det vil si for Josef. Den andre ble Gedalja, han selv med sine brødre og sønner, tolv i tallet.</verse><verse id="10">Den tredje ble Sakkur med sine sønner og brødre, tolv i tallet.</verse><verse id="11">Det fjerde loddet kom ut for Jisri med hans sønner og brødre, tolv i tallet.</verse><verse id="12">Den femte ble Netanja med sine sønner og brødre, tolv i tallet.</verse><verse id="13">Den sjette ble Bukkia med sine sønner og brødre, tolv i tallet.</verse><verse id="14">Den sjuende ble Jesarela med sine sønner og brødre, tolv i tallet.</verse><verse id="15">Den åttende ble Jesaja med sine sønner og brødre, tolv i tallet.</verse><verse id="16">Den niende ble Mattanja med sine sønner og brødre, tolv i tallet.</verse><verse id="17">Den tiende ble Sjime’i med sine sønner og brødre, tolv i tallet.</verse><verse id="18">Den ellevte ble Asarel med sine sønner og brødre, tolv i tallet.</verse><verse id="19">Det tolvte loddet kom ut for Hasjabja med hans sønner og brødre, tolv i tallet.</verse><verse id="20">Den trettende ble Sjubael med sine sønner og brødre, tolv i tallet.</verse><verse id="21">Den fjortende ble Mattitja med sine sønner og brødre, tolv i tallet.</verse><verse id="22">Det femtende loddet kom ut for Jeremot med hans sønner og brødre, tolv i tallet.</verse><verse id="23">Det sekstende for Hananja med hans sønner og brødre, tolv i tallet.</verse><verse id="24">Det syttende for Josjbekasja med hans sønner og brødre, tolv i tallet.</verse><verse id="25">Det attende for Hanani med hans sønner og brødre, tolv i tallet.</verse><verse id="26">Det nittende for Malloti med hans sønner og brødre, tolv i tallet.</verse><verse id="27">Det tjuende for Eliata med hans sønner og brødre, tolv i tallet.</verse><verse id="28">Det tjueførste for Hotir med hans sønner og brødre, tolv i tallet.</verse><verse id="29">Det tjueandre for Giddalti med hans sønner og brødre, tolv i tallet.</verse><verse id="30">Det tjuetredje for Mahasiot med hans sønner og brødre, tolv i tallet.</verse><verse id="31">Det tjuefjerde for Romamti-Eser med hans sønner og brødre, tolv i tallet.</verse></chapter><chapter id="26"><verse id="1">Portvaktene var inndelt i skift. Til korahittene hørte Mesjelemja, Kores sønn, av Asafs barn.</verse><verse id="2">Og Mesjelemjas sønner var: Sakarja den førstefødte, Jediael den andre, Sebadja den tredje, Jatniel den fjerde,</verse><verse id="3">Elam den femte, Johanan den sjette, Eljoenai den sjuende.</verse><verse id="4">Obed-Edoms sønner var: Sjemaja den førstefødte, Josabad den andre, Joah den tredje, Sakar den fjerde, Netanel den femte,</verse><verse id="5">Ammiel den sjette, Issakar den sjuende, Pe’ulletai den åttende - for Gud hadde velsignet ham.</verse><verse id="6">Hans sønn Sjemaja fikk også sønner, som ble ledere i sin ætt, for de var dyktige menn.</verse><verse id="7">Sjemajas sønner var: Otni og Refael og Obed, Elsabad og hans brødre, dyktige menn, Elihu og Semakja.</verse><verse id="8">Alle disse var etterkommere av Obed-Edom, både de og deres sønner og brødre, dyktige og sterke menn til tjenesten, i alt sekstito etterkommere av Obed-Edom.</verse><verse id="9">Mesjelemja hadde også sønner og brødre, dyktige menn, i alt atten.</verse><verse id="10">Til Meraris barn hørte Hosa, og hans sønner var: Simri, overhodet - han var ikke den førstefødte, men faren satte ham likevel til å være overhode -</verse><verse id="11">Hilkia den andre, Tebalja den tredje, Sakarja den fjerde. Hosas sønner og brødre var i alt tretten.</verse><verse id="12">Disse dørvaktskiftene, det vil si deres overhoder, hadde plikt til å gjøre vakttjeneste i Herrens hus sammen med sine brødre.</verse><verse id="13">De kastet lodd om hver port, den minste som den største, etter sine familier.</verse><verse id="14">Loddet mot øst falt på Sjelemja. Også for hans sønn Sakarja, en klok rådgiver, kastet de lodd, og hans lodd kom ut mot nord.</verse><verse id="15">For Obed-Edom falt loddet mot sør, og for hans sønner falt det ved lagerhuset.</verse><verse id="16">For Sjuppim og Hosa falt loddet mot vest ved Sjalleket-porten på landeveien som går oppover, den ene vaktpost ved den andre.</verse><verse id="17">Mot øst sto seks levitter, mot nord hver dag fire, mot sør hver dag fire, og ved lagerhuset to og to.</verse><verse id="18">Ved Parbar mot vest sto fire ved veien og to ved selve Parbar.</verse><verse id="19">Dette var dørvokternes skift av korahittenes barn og av Meraris barn.</verse><verse id="20">Av levittene hadde Akia oppsyn med skattene i Guds hus og med de ting som var helliget til Herren.</verse><verse id="21">Ladans sønner, gersjonittenes etterkommere gjennom Ladan, overhodene for gersjonitten Ladans familier, var jehielittene.</verse><verse id="22">Jehielittenes sønner Setam og hans bror Joel hadde oppsyn med skattene i Herrens hus.</verse><verse id="23">Andre var amramittene, jisharittene, hebronittene, ossielittene.</verse><verse id="24">Sjebuel, sønn av Moses’ sønn Gersjom, var overoppsynsmann over skattene.</verse><verse id="25">Hans brødre av Eliesers ætt var: Eliesers sønn Rehabja og hans sønn Jesaja og hans sønn Joram og hans sønn Sikri og hans sønn Sjelomit.</verse><verse id="26">Denne Sjelomot og hans brødre hadde oppsyn med alle de ting som var helliget til Herren, det som kong David og overhodene blant høvedsmennene over tusen og over hundre og hærførerne hadde helliget.</verse><verse id="27">Etter krigene hadde de helliget noe av hærfanget for å sette Herrens hus i stand.</verse><verse id="28">Alt det seeren Samuel og Saul, Kis’ sønn, og Abner, Ners sønn, og Joab, Serjuas sønn, hadde helliget - og alle de andre ting som var helliget - var under oppsyn av Sjelomot og hans brødre.</verse><verse id="29">Blant jisharittene var Kenanja og hans sønner satt til å ta seg av de verdslige gjøremål i Israel som tilsynsmenn og dommere.</verse><verse id="30">Blant hebronittene var Hasjabja og hans brødre, dyktige menn, ett tusen sju hundre i tallet, satt over Israel i landet på vestsiden av Jordan. De hadde tilsyn med alt som hadde med Herrens gjerning og kongens tjeneste å gjøre.</verse><verse id="31">Til hebronittene hørte Jerija, overhodet for hebronittene etter deres ætter og familier. I det førtiende år av Davids regjering ble det foretatt undersøkelse blant dem, og dyktige krigsmenn ble funnet i Jaser i Gilead.</verse><verse id="32">Hans brødre, dyktige menn, var to tusen sju hundre, som alle var familieoverhoder. Dem satte kong David over rubenittene og gadittene og den halve Manasses stamme i alle Guds og kongens saker.</verse></chapter><chapter id="27"><verse id="1">Dette er en oppregning av Israels barn med deres slekters overhoder og med høvedsmennene over tusen og over hundre og deres tilsynsmenn, de som tjente kongen i alt som hadde med hæravdelingene å gjøre. Disse hæravdelingene tiltrådte og fratrådte i skift hver måned gjennom hele året, og hver avdeling var på tjuefire tusen mann.</verse><verse id="2">Over den første hæravdelingen, den som gjorde tjeneste i den første måneden, sto Jasjobam, Sabdiels sønn, og til hans avdeling hørte tjuefire tusen mann.</verse><verse id="3">Han var en av Peres’ etterkommere, den øverste av alle hærførerne som gjorde tjeneste i den første måneden.</verse><verse id="4">Over den hæravdelingen som gjorde tjeneste i den andre måneden, sto ahohitten Dodai. Ved hans avdeling var høvdingen Miklot, og til hans avdeling hørte tjuefire tusen mann.</verse><verse id="5">Den tredje hærføreren, han som gjorde tjeneste i den tredje måneden, var Benaja, presten Jojadas sønn. Han var den øverste, og til hans avdeling hørte tjuefire tusen mann.</verse><verse id="6">Denne Benaja var en helt blant de tretti og sto over de tretti. Ved hans hæravdeling var sønnen Ammisabad.</verse><verse id="7">Den fjerde, han som gjorde tjeneste i den fjerde måneden, var Asael, Joabs bror, og etter ham hans sønn Sebadja. Til hans hæravdeling hørte tjuefire tusen mann.</verse><verse id="8">Den femte, han som gjorde tjeneste i den femte måneden, var høvdingen Sjamhut, jisrahitten. Til hans hæravdeling hørte tjuefire tusen mann.</verse><verse id="9">Den sjette, han som gjorde tjeneste i den sjette måneden, var Ira, Ikkesjs sønn, fra Tekoa. Til hans hæravdeling hørte tjuefire tusen mann.</verse><verse id="10">Den sjuende, han som gjorde tjeneste i den sjuende måneden, var pelonitten Heles av Efra’ims barn. Til hans hæravdeling hørte tjuefire tusen mann.</verse><verse id="11">Den åttende, han som gjorde tjeneste i den åttende måneden, var husatitten Sibbekai av serahittenes ætt. Til hans hæravdeling hørte tjuefire tusen mann.</verse><verse id="12">Den niende, han som gjorde tjeneste i den niende måneden, var Abieser fra Anatot, av Benjamins stamme. Til hans hæravdeling hørte tjuefire tusen mann.</verse><verse id="13">Den tiende, han som gjorde tjeneste i den tiende måneden, var Maharai fra Netofa, av serahittenes ætt. Til hans hæravdeling hørte tjuefire tusen mann.</verse><verse id="14">Den ellevte, han som gjorde tjeneste i den ellevte måneden, var Benaja fra Piraton, av Efra’ims barn. Til hans hæravdeling hørte tjuefire tusen mann.</verse><verse id="15">Den tolvte, han som gjorde tjeneste i den tolvte måneden, var Heldai fra Netofa, av Otniels ætt. Til hans hæravdeling hørte tjuefire tusen mann.</verse><verse id="16">Høvdingene over Israels stammer var: for rubenittene Elieser, Sikris sønn. For simeonittene Sefatja, Ma’akas sønn.</verse><verse id="17">For Levi Hasjabja, Kemuels sønn. For Arons ætt Sadok.</verse><verse id="18">For Juda Elihu, en av Davids brødre. For Issakar Omri, Mikaels sønn.</verse><verse id="19">For Sebulon Jisjmaja, Obadjas sønn. For Naftali Jerimot, Asriels sønn.</verse><verse id="20">For Efra’ims barn Hosea, Asasjas sønn. For den halve Manasses stamme Joel, Pedajas sønn.</verse><verse id="21">For den halve Manasses stamme i Gilead Jiddo, Sakarjas sønn. For Benjamin Ja’asiel, Abners sønn.</verse><verse id="22">For Dan Asarel, Jerohams sønn. Dette var høvdingene for Israels stammer.</verse><verse id="23">David tok ikke tallet på dem som var tjue år eller yngre. For Herren hadde sagt at han ville gjøre Israel tallrikt som himmelens stjerner.</verse><verse id="24">Joab, Serujas sønn, begynte å telle, men fullførte det ikke. Og Guds vrede kom over Israel for dette, og tallet ble ikke oppført i manntallet i kong Davids krønike.</verse><verse id="25">Oppsynet over kongens skattkamre hadde Asmavet, Adiels sønn. Over forrådshusene, i byene og landsbyene og i festningstårnene, hadde Jonatan, Ussias sønn oppsyn.</verse><verse id="26">Oppsynet over dem som arbeidet på marken og dyrket jorden, hadde Esri, Kelubs sønn.</verse><verse id="27">Oppsynet over vingårdene hadde Sjime’i fra Rama, over vinforrådene i vingårdene sifmitten Sabdi,</verse><verse id="28">over oljetrærne og morbærtrærne i lavlandet Ba’al-Hanan fra Geder, over oljeforrådene Joasj,</verse><verse id="29">over storfeet som beitet i Saron, Sjitrai fra Saron, over storfeet i dalene Safat, Adlais sønn,</verse><verse id="30">over kamelene ismaelitten Obil, over eselhoppene Jehdeja fra Meronot</verse><verse id="31">og over småfeet hagaritten Jasi. Alle disse var oppsynsmenn over kong Davids eiendom.</verse><verse id="32">Davids onkel Jonatan var hans rådgiver. Han var en forstandig og skriftlærd mann. Jehiel, Hakmonis sønn, var hos kongens sønner.</verse><verse id="33">Akitofel var kongens rådgiver, og arkitten Husai var kongens venn.</verse><verse id="34">Etter Akitofel kom Jojada, Benajas sønn, og Ebjatar. Joab var kongens hærfører.</verse></chapter><chapter id="28"><verse id="1">David kalte sammen alle Israels høvdinger til Jerusalem. Han tilkalte både stammenes høvdinger og høvdingene over hæravdelingene som var i kongens tjeneste, og høvedsmennene over tusen og over hundre og oppsynsmennene over alle kongens og hans sønners eiendom og buskap, og dessuten hoffmennene og heltene og alle andre gjeve menn.</verse><verse id="2">Kong David reiste seg fra sitt sete og sa: Hør på meg, mine brødre og mitt folk! Jeg hadde i sinne å bygge et hus til hvilested for Herrens paktsark og for vår Guds fotskammel. Og jeg har gjort forberedelser til å bygge.</verse><verse id="3">Men Gud sa til meg: Du skal ikke bygge hus for mitt navn, for du er krigsmann og har utøst blod.</verse><verse id="4">Herren, Israels Gud, valgte meg ut av hele min fars hus til å være konge over Israel for all tid. For Juda utvalgte han til å være fyrste. Og av Judas hus utvalgte han min fars hus. Og blant min fars sønner hadde han behag i meg, så han gjorde meg til konge over hele Israel.</verse><verse id="5">Og av alle mine sønner - for Herren har gitt meg mange sønner - utvalgte han min sønn Salomo til å sitte på Herrens kongetrone og råde over Israel.</verse><verse id="6">Og han sa til meg: Din sønn Salomo, han er den som skal bygge mitt hus og mine forgårder. For jeg har utvalgt ham til å være min sønn, og jeg vil være hans far.</verse><verse id="7">Jeg vil grunnfeste hans kongedømme til evig tid, så sant han blir trofast ved å holde mine bud og mine lover, slik som han nå gjør.</verse><verse id="8">Og nå står jeg her, og hele Israel, Herrens menighet, ser meg, og vår Gud hører meg, og jeg sier: Hold alle Herrens, deres Guds bud og gransk dem nøye, så dere kan få eie dette gode landet og la det gå i arv til deres barn etter dere til evig tid!</verse><verse id="9">Og du, min sønn Salomo, lær din fars Gud å kjenne og tjen ham med udelt hjerte og med villig sjel! For Herren ransaker alle hjerter og forstår alle menneskers tanker og råd. Dersom du søker ham, skal han la seg finne av deg. Men dersom du forlater ham, skal han forkaste deg for alltid.</verse><verse id="10">Se deg for nå! For Herren har utvalgt deg til å bygge et hus til helligdom. Vær frimodig og gå til verket!</verse><verse id="11">Så ga David sin sønn Salomo et bilde av forhallen og tempelbygningene, skattkamrene, loftsrommene, de indre kamrene og rommet for nådestolen,</verse><verse id="12">og et bilde av alt det som sto for ham i ånden, av forgårdene til Herrens hus og alle kamrene rundt omkring for skattene som hørte til Guds hus, og for de ting som var helliget,</verse><verse id="13">og for prestenes og levittenes skift og for alt arbeid ved tjenesten i Herrens hus og for alle kar til tjenesten i Herrens hus.</verse><verse id="14">Han bestemte vekten på det som skulle være av gull, for alle de kar som hørte til hver enkelt tjeneste, og av alle sølvkarene etter vekt, av alle de kar som hørte til hver enkelt tjeneste.</verse><verse id="15">Han oppga for ham vekten på gullysestakene med tilhørende lamper av gull - vekten på hver enkelt lysestake med tilhørende lamper - og på sølvlysestakene - vekten på hver enkelt lysestake med tilhørende lamper - alt etter det hver lysestake skulle brukes til.</verse><verse id="16">Og han oppga vekten på gullet til skuebrødsbordene - til hvert enkelt bord - og vekten på sølvet til sølvbordene,</verse><verse id="17">og for gaflene og skålene og kannene av rent gull og av gullbegrene etter hvert begers vekt og av sølvbegrene etter hvert begers vekt.</verse><verse id="18">Og likeså for røkofferalteret av renset gull etter vekt, og et bilde av vognen, det vil si kjerubene av gull, som holder vingene utbredt og dekker over Herrens paktsark.</verse><verse id="19">Alt som skal gjøres etter bildet, det har Herren opplyst meg om ved et skrift fra sin hånd [sa David].</verse><verse id="20">Så sa David til sin sønn Salomo: Vær frimodig og sterk og gå til verket! Frykt ikke og vær ikke redd! For Gud Herren, min Gud, er med deg. Han vil ikke slippe deg og ikke forlate deg, før alt arbeid for tjenesten ved Herrens hus er fullført.</verse><verse id="21">Se, her er prestenes og levittenes skift, som skal utføre all tjeneste i Guds hus. Og til alt arbeid har du folk hos deg som alle er villige og kyndige i all slags arbeid. Og høvdingene og hele folket er ferdig til å gjøre alt det du sier.</verse></chapter><chapter id="29"><verse id="1">Deretter sa kong David til alle dem som var kommet sammen: Salomo, min sønn, den eneste som Gud har utvalgt, er ung og veik, og arbeidet er stort. For den herlige bygningen skal ikke være for et menneske, men for Herren Gud.</verse><verse id="2">Av all min kraft har jeg samlet sammen for min Guds hus gull til det som skal være av gull, og sølv til det som skal være av sølv, og kobber til det som skal være av kobber, og jern til det som skal være av jern, og tre til det som skal være av tre. Dessuten onyks-steiner og andre edelsteiner, steiner til innfatning, sorte glanssteiner og brokete steiner - alle slags dyre steiner og en mengde marmor.</verse><verse id="3">Og fordi jeg har min Guds hus kjært, vil jeg også gi det jeg eier av gull og sølv, til min Guds hus - i tillegg til alt det jeg har samlet sammen til det hellige huset,</verse><verse id="4">tre tusen talenter gull, gull fra Ofir, og sju tusen talenter renset sølv til å kle veggene i huset med,</verse><verse id="5">så det kan være nok av gull og sølv til alt det som skal være av gull og sølv, og til alle slags arbeid som kunstnere skal utføre. Hvem er nå villig til i dag å fylle sin hånd med gaver til Herren?</verse><verse id="6">Da kom de villig med gaver, både familienes overhoder og Israels stammehøvdinger og høvedsmennene over tusen og over hundre og oppsynsmennene over kongens arbeid:</verse><verse id="7">Fem tusen talenter og ti tusen dariker gull og ti tusen talenter sølv og atten tusen talenter kobber og hundre tusen talenter jern ga de til arbeidet på Herrens hus.</verse><verse id="8">Og de som eide edelsteiner, ga dem til skatten i Herrens hus, som gersjonitten Jehiel hadde oppsyn med.</verse><verse id="9">Og folket gledet seg over at de ga så villig, for med udelt hjerte ofret de villig sine gaver til Herren. Også kong David gledet seg meget.</verse><verse id="10">Og David priste Herren mens hele forsamlingen var vitne til det, og han sa: Lovet være du, Herre, vår Far Israels Gud, fra evighet og til evighet!</verse><verse id="11">Herre, din er storheten og makten og æren og herligheten og høyheten, ja, alt i himmelen og på jorden! Herre, ditt er riket, og du er opphøyet over alt og har alt i din makt.</verse><verse id="12">Rikdom og ære kommer fra deg. Du råder over alle ting, og i din hånd er styrke og makt til å gi storhet og kraft til alle.</verse><verse id="13">Så priser vi deg nå, vår Gud, og lover ditt herlige navn.</verse><verse id="14">For hvem er vel jeg, og hva er mitt folk, at vi skulle være i stand til å gi en frivillig gave som denne? Fra deg kommer det alt sammen, og av det som din hånd har gitt oss, har vi gitt deg.</verse><verse id="15">For vi er fremmede for ditt åsyn og gjester, som alle våre fedre. Som en skygge er våre dager på jorden og uten håp.</verse><verse id="16">Herre vår Gud! Alle disse rikdommer som vi har samlet sammen for å bygge et hus for ditt hellige navn, de kommer fra din hånd, og ditt er det alt sammen.</verse><verse id="17">Jeg vet, min Gud, at du ransaker hjerter og har behag i oppriktighet. Av et oppriktig hjerte har jeg villig gitt deg alt dette. Og med glede har jeg nå sett hvordan ditt folk som står her, villig har gitt deg sine gaver.</verse><verse id="18">Herre, du Abrahams, Isaks og Israels, våre fedres Gud! La dette alltid være ditt folks hjertelag og tanker, og vend deres hjerte til deg!</verse><verse id="19">Og gi min sønn Salomo et udelt hjerte til å holde dine bud, dine vitnesbyrd og dine forskrifter og fullføre alt sammen og bygge den herlige bygningen som jeg har tilrettelagt.</verse><verse id="20">Deretter sa David til hele forsamlingen: Lov Herren deres Gud! Og hele forsamlingen lovet Herren, sine fedres Gud, og bøyde seg og kastet seg ned for Herren og for kongen.</verse><verse id="21">Så bar de slaktoffer fram for Herren. Og dagen etter ofret de brennoffer til Herren: tusen okser, tusen værer, tusen lam, med de drikkoffer som hører til, og en mengde slaktoffer for hele Israel.</verse><verse id="22">Den dagen åt og drakk de for Herrens åsyn med stor glede. Og de gjorde Davids sønn Salomo til konge for andre gang*, og salvet ham til Herrens fyrste, og Sadok til prest.</verse><verse id="23">Salomo satt på Herrens trone som konge etter sin far David. Han hadde lykken med seg, og hele Israel viste ham lydighet.</verse><verse id="24">Og alle høvdingene og heltene og likeså alle kong Davids sønner hyllet kong Salomo.</verse><verse id="25">Herren lot Salomo bli overmåte stor for hele Israels øyne og ga ham en kongelig herlighet som ingen konge i Israel før ham hadde hatt.</verse><verse id="26">David, Isais sønn, hadde vært konge over hele Israel.</verse><verse id="27">Den tid han var konge over Israel, var førti år. I Hebron regjerte han i sju år, og i Jerusalem regjerte han i trettitre år.</verse><verse id="28">Han døde i høy alder, mett av dager, rikdom og ære. Og hans sønn Salomo ble konge etter ham.</verse><verse id="29">Det som er å fortelle om kong David, både i hans første og i hans senere dager, det er oppskrevet i seeren Samuels krønike og i profeten Natans krønike og i seeren Gads krønike.</verse><verse id="30">Der er også fortalt om hele hans regjering og hans store gjerninger og om de tider som kom over ham og Israel og over alle andre land og riker.</verse></chapter></book><book id="14" name="2 Krønikebok" shortname="2ch"><chapter id="1"><verse id="1">Salomo, Davids sønn, styrket sitt kongedømme. Herren hans Gud var med ham og lot ham bli overmåte stor.</verse><verse id="2">Og Salomo kalte til seg hele Israel, høvedsmennene over tusen og over hundre, dommerne og alle høvdingene i hele Israel, og overhodene for deres slekter.</verse><verse id="3">Han og alle de han hadde kalt sammen, dro til offerhaugen i Gibeon. For der sto Guds sammenkomst-telt, det som Herrens tjener Moses hadde laget i ørkenen.</verse><verse id="4">Men Guds ark hadde David ført opp fra Kirjat-Jearim til det stedet han hadde gjort i stand for den, for han hadde reist et telt for den i Jerusalem.</verse><verse id="5">Kobberalteret som Besalel, sønn til Uri og sønnesønn til Hur, hadde laget, sto der foran Herrens tabernakel. Og Salomo og de han hadde kalt sammen, søkte dit.</verse><verse id="6">Og Salomo gikk opp dit, til kobberalteret for Herrens åsyn i sammenkomstens telt, og ofret tusen brenn-offer på det.</verse><verse id="7">Samme natt åpenbarte Gud seg for Salomo og sa til ham: Be om det du vil jeg skal gi deg!</verse><verse id="8">Salomo svarte Gud: Du har vist stor miskunn mot min far David og gjort meg til konge etter ham.</verse><verse id="9">Herre Gud, så la nå ditt ord til min far David bli sannhet! For du har gjort meg til konge over et folk som er så tallrikt som støvet på jorden.</verse><verse id="10">Gi meg nå visdom og kunnskap, så jeg kan være leder og fører for dette folket! For hvem kunne ellers dømme dette ditt folk som er så stort?</verse><verse id="11">Da sa Gud til Salomo: Fordi det var dette som lå deg på hjertet, og du ikke har bedt om rikdom, skatter og ære eller dine fienders død og heller ikke om et langt liv, men har bedt om visdom og kunnskap, så du kan dømme mitt folk som jeg har gjort deg til konge over,</verse><verse id="12">så er visdom og kunnskap gitt deg. Og jeg vil også gi deg rikdom og skatter og ære, som ingen av de kongene som har vært før deg har hatt, og heller ikke de som kommer etter deg, kommer til å få.</verse><verse id="13">Så dro Salomo fra offerhaugen i Gibeon, fra sammenkomstens telt, tilbake til Jerusalem. Og han regjerte over Israel.</verse><verse id="14">Salomo skaffet seg mange stridsvogner og hestfolk. Han hadde fjorten hundre stridsvogner og tolv tusen hestfolk. Noen av dem la han i vognbyene, noen hos seg selv i Jerusalem.</verse><verse id="15">Kongen gjorde sølvet og gullet i Jerusalem like så vanlig som stein, og sedertre like så vanlig som morbærtrærne i lavlandet.</verse><verse id="16">Hester ble innført til Salomo fra Egypt og fra Kue. Kongens kjøpmenn kjøpte dem i Kue og hentet dem der.</verse><verse id="17">Hver vogn som ble hentet opp fra Egypt og innført, kostet seks hundre sekel sølv og hver hest ett hundre og femti. På samme måten hentet de også vogner og hester derfra til alle hetittenes konger og til kongene i Syria.</verse></chapter><chapter id="2"><verse id="1">Salomo tenkte nå på å bygge et hus for Herrens navn og et hus for seg selv til kongebolig.</verse><verse id="2">Han skrev ut sytti tusen mann til bærere og åtti tusen mann til steinhoggere på fjellene, og han satte tre tusen seks hundre oppsynsmenn over dem.</verse><verse id="3">Så sendte han bud til Hiram, kongen i Tyrus, og sa: Gjør nå det samme for meg som du gjorde for min far David, da du sendte ham sedertre, så han kunne bygge seg et hus til å bo i!</verse><verse id="4">Nå vil jeg bygge et hus for Herrens, min Guds navn og innvie det til ham, så vi kan brenne velluktende røkelse for hans åsyn og legge fram de daglige skuebrød, og ofre brennoffer morgen og kveld på sabbatene og nymånedagene og på Herrens, vår Guds høytider. Dette er pålagt Israel for alle tider.</verse><verse id="5">Det huset som jeg vil bygge, skal være stort. For vår Gud er større enn alle guder!</verse><verse id="6">Men hvem makter vel å bygge et hus for ham? Himlene og himlenes himler rommer ham ikke. Hvem er da jeg, at jeg skulle bygge et hus for ham - nei, bare et sted hvor vi kan brenne røkelse for hans åsyn.</verse><verse id="7">Så send meg nå en mann som er kyndig i å arbeide i gull og sølv og kobber og jern, og i purpurrød og karmosinrød og blå ull, og som forstår seg på å skjære ut bilder, så han kan arbeide sammen med de kunstforstandige menn som jeg har her i Juda og i Jerusalem, og som min far David har kalt til dette.</verse><verse id="8">Send meg også sedertre, sypresstre og sandeltre fra Libanon. For jeg vet at dine tjenere forstår seg på å hogge trærne på Libanon, og mine tjenere skal arbeide sammen med dine.</verse><verse id="9">De må sørge for trær i mengdevis til meg, for det huset jeg vil bygge, skal være stort og prektig.</verse><verse id="10">Tømmerhoggerne, dine tjenere som feller trærne, vil jeg gi tjue tusen kor tresket hvete og tjue tusen kor bygg og tjue tusen bat vin og tjue tusen bat olje.</verse><verse id="11">Hiram, kongen i Tyrus, svarte i et brev som han sendte Salomo: Fordi Herren elsker sitt folk, har han satt deg til konge over dem.</verse><verse id="12">Og Hiram skrev videre: Lovet være Herren, Israels Gud, som har skapt himmelen og jorden, fordi han har gitt kong David en vis sønn, som har slik visdom og forstand at han kan bygge et hus for Herren og et hus for seg selv til kongebolig!</verse><verse id="13">Jeg sender deg nå en kyndig og forstandig mann, Huram-Abi.</verse><verse id="14">Han er sønn til en kvinne av Dans døtre, men hans far er en mann fra Tyrus. Han forstår seg på å arbeide i gull og sølv, kobber, jern, stein og tre, og i purpurrød og blå ull og i hvitt lin og i karmosinrød ull. Og han forstår seg på å skjære ut alle slags bilder og planlegge alle slags kunstverk som han får som sin oppgave, sammen med dine kyndige menn og min herres, din far Davids kyndige menn.</verse><verse id="15">Nå kan min herre sende sine tjenere hveten og byggen, oljen og vinen som han har talt om.</verse><verse id="16">Så skal vi hogge så mange trær på Libanon som du har bruk for, og sende dem i flåter på havet til Jaffa. Så kan du selv hente dem opp til Jerusalem.</verse><verse id="17">Så talte Salomo alle de fremmede menn som bodde i Israels land - det var etter den tellingen hans far David hadde foretatt. Det viste seg at det var ett hundre og femtitre tusen seks hundre mann.</verse><verse id="18">Av dem gjorde han sytti tusen til bærere og åtti tusen til steinhoggere på fjellene, og tre tusen seks hundre til oppsynsmenn, som skulle holde folket i arbeid.</verse></chapter><chapter id="3"><verse id="1">Så begynte Salomo å bygge Herrens hus i Jerusalem, på Moria-fjellet. Det var der Herren hadde åpenbart seg for hans far David, på det stedet David hadde gjort i stand, på jebusitten Ornans treskeplass.</verse><verse id="2">Han begynte å bygge på den andre dagen i den andre måneden i det fjerde året av sin regjering.</verse><verse id="3">Da Salomo skulle bygge Guds hus, la han grunnvollen slik: Lengden var seksti alen etter det eldre mål, og bredden tjue alen.</verse><verse id="4">Forhallen som lå foran huset, var tjue alen bred, svarende til bredden av huset, og ett hundre og tjue alen høy. Og han kledde den innvendig med rent gull.</verse><verse id="5">Det store huset kledde han med sypresstre. Dessuten kledde han det med ekte gull og satte palmer og kjeder på det.</verse><verse id="6">Han smykket huset med edelsteiner. Gullet var gull fra Parvajim.</verse><verse id="7">Hele huset, både bjelkene og dørtersklene og veggene og dørene kledde han med gull, og skar ut kjeruber på veggene.</verse><verse id="8">Det aller helligste bygde han slik at lengden var tjue alen, svarende til bredden av huset, og bredden tjue alen, og han kledde det med ekte gull som veide seks hundre talenter.</verse><verse id="9">Vekten på naglene, som var av gull, var femti sekel. Også loftsrommene kledde han med gull.</verse><verse id="10">I Det aller helligste laget han to kjeruber i billedhoggerarbeid og kledde dem med gull.</verse><verse id="11">Kjerubenes vinger var tjue alen lange. Den ene vingen på den ene kjeruben var fem alen og rørte ved husets vegg. Den andre vingen var fem alen og rørte ved vingen til den andre kjeruben.</verse><verse id="12">Og den ene vingen på den andre kjeruben var fem alen og rørte ved husets vegg, og den andre vingen var fem alen og nådde vingen til den første kjeruben.</verse><verse id="13">Slik målte disse kjerubenes vinger i sin fulle utstrekning tjue alen. De sto oppreist, og ansiktene vendte innover.</verse><verse id="14">Forhenget laget han av blå og purpurrød og karmosinrød ull og hvitt lin, og satte kjeruber på det.</verse><verse id="15">Foran huset laget han to søyler, som til sammen var trettifem alen høye, og søylehodet over dem var fem alen.</verse><verse id="16">Han laget kjeder i det innerste rommet og satte dem på toppen av søylene, og han laget hundre granatepler og satte dem på kjedene.</verse><verse id="17">Så reiste han søylene foran templet, den ene på høyre side og den andre på venstre side. Den til høyre kalte han Jakin og den til venstre Boas.</verse></chapter><chapter id="4"><verse id="1">Så laget han et alter av kobber, som var tjue alen langt og tjue alen bredt og ti alen høyt.</verse><verse id="2">Og han laget det støpte havet. Det var ti alen fra den ene kanten til den andre, og var helt rundt. Det var fem alen høyt, og en snor på tretti alen nådde rundt det.</verse><verse id="3">Nedenfor kanten var det bilder av okser rundt omkring. De nådde rundt omkring havet, ti på hver alen. Det var to rader med okser, og de var støpt i ett med havet.</verse><verse id="4">Havet sto på tolv okser. Tre vendte mot nord, tre vendte mot vest, tre vendte mot sør, og tre vendte mot øst. Havet hvilte på dem. Deres bakkropper vendte alle innover.</verse><verse id="5">Kummen var en håndsbredd tykk. Kanten var som randen på et beger, lik en liljeblomst. Den tok mange bat - tre tusen bat rommet den.</verse><verse id="6">Så laget han ti vaskekar og satte fem på høyre side og fem på venstre side. I dem skylte de det som hørte til brennofferet, men havet hadde prestene til å vaske seg i.</verse><verse id="7">Videre laget han ti gullysestaker i den foreskrevne form, og satte dem i Det hellige, fem på høyre og fem på venstre side.</verse><verse id="8">Og han laget ti bord og satte dem i Det hellige, fem på høyre og fem på venstre side. Og han laget hundre skåler av gull.</verse><verse id="9">Så bygde han prestenes forgård og den store gården og dører til gården. Dørene kledde han med kobber.</verse><verse id="10">Havet satte han på høyre side av huset, mot sørøst.</verse><verse id="11">Huram laget askebøttene og ildskuffene og skålene til å stenke blod med. Så var Huram ferdig med det arbeidet han gjorde for kong Salomo i Guds hus. Det var:</verse><verse id="12">to søyler og de to skålene og søylehoder på toppen av søylene, og de to nettverkene til å dekke de to skålene på søylehodene på toppen av søylene,</verse><verse id="13">og de fire hundre granateplene til de to nettverkene - to rader granatepler til hvert nettverk - til å dekke de to skålene på søylehodene.</verse><verse id="14">Og han laget fotstykkene og karene på fotstykkene,</verse><verse id="15">havet og de tolv oksene under det,</verse><verse id="16">og askebøttene og ildskuffene og gaflene og alt det som hørte til, laget mesteren Huram - som kong Salomo hadde i sin tjeneste - for ham til Herrens hus. Alt var av blankt kobber.</verse><verse id="17">Det var på Jordan-sletten kongen lot dem støpe, i leirjorden mellom Sukkot og Seredata.</verse><verse id="18">Salomo laget alle disse sakene i stor mengde, for kobberets vekt ble ikke undersøkt.</verse><verse id="19">Salomo laget også alle de ting som skulle være i Guds hus: gullalteret og bordene som skuebrødene skulle ligge på,</verse><verse id="20">lysestakene med lamper som skulle tennes på foreskreven måte - de sto foran det innerste rommet, og de var av fint gull.</verse><verse id="21">Blomstene på dem og lampene og lysesaksene var av gull - av det reneste gull -</verse><verse id="22">og knivene og skålene til å stenke blod med og røkelsesskålene og fyrfatene, alt var av fint gull. Og i inngangene til huset var både de indre dørene som førte til Det aller helligste, og de dørene som førte til Det hellige, laget av gull.</verse></chapter><chapter id="5"><verse id="1">Da det nå var ferdig, alt det arbeidet Salomo hadde latt utføre for Herrens hus, lot han bære inn dit de ting som hans far David hadde helliget til Herren. Både sølvet og gullet og alle karene la han ned i skattkammeret i Guds hus.</verse><verse id="2">Så kalte Salomo sammen til Jerusalem Israels eldste og alle stammehøvdingene, overhodene for Israels barns familier, for å føre Herrens paktsark opp fra Davids by, det er Sion.</verse><verse id="3">Og alle Israels menn samlet seg hos kongen på festen i den sjuende måneden.</verse><verse id="4">Da nå alle Israels eldste var kommet, løftet levittene arken opp.</verse><verse id="5">Og de bar opp arken og sammenkomstens telt og alle de hellige kar som var i teltet. Det var de levittiske prestene som bar dem opp.</verse><verse id="6">Og kong Salomo og hele Israels menighet, som hadde samlet seg hos ham, sto foran arken. Og de ofret småfe og storfe i slik mengde at de ikke kunne telles eller regnes.</verse><verse id="7">Prestene bar Herrens paktsark inn på dens plass i husets innerste rom, i Det aller helligste, under kjerubenes vinger.</verse><verse id="8">For kjerubene bredte vingene ut over det stedet hvor arken sto, slik at kjerubene ovenfra dekket både over arken og bærestengene.</verse><verse id="9">Stengene var så lange at en kunne se endene av dem fra Det hellige foran det innerste rommet, men ikke utenfra. Og der har arken vært til denne dag.</verse><verse id="10">Det var ikke noe annet i arken enn de to tavlene som Moses hadde lagt ned i den ved Horeb, den gang Herren sluttet pakt med Israels barn da de dro ut av Egypt.</verse><verse id="11">Så gikk prestene ut av helligdommen. Alle de prestene som var der, hadde helliget seg, uansett hvilket skift de tilhørte.</verse><verse id="12">Og alle de levittiske sangerne, både Asaf og Heman og Jedutun og deres sønner og deres brødre, sto i klær av fint lin med cymbler og harper og sitarer på østsiden av alteret. Sammen med dem sto ett hundre og tjue prester som blåste i trompeter.</verse><verse id="13">Og trompetblåserne og sangerne, alle som én og på én gang, stemte i for å love og prise Herren, og de lot trompetene og cymblene og de andre musikkinstrumentene klinge, og lovet Herren, fordi han er god og hans miskunnhet varer til evig tid. - Da ble huset, Herrens hus, fylt av en sky.</verse><verse id="14">Og på grunn av skyen kunne prestene ikke bli stående og gjøre tjeneste. For Herrens herlighet fylte Guds hus.</verse></chapter><chapter id="6"><verse id="1">Da sa Salomo: Herren har sagt at han vil bo i det dunkle.</verse><verse id="2">Og nå har jeg bygd et hus til bolig for deg, et sted hvor du kan bo til evig tid.</verse><verse id="3">Så vendte kongen seg om og velsignet hele Israels menighet, mens hele Israels menighet sto.</verse><verse id="4">Han sa: Lovet være Herren, Israels Gud, som med sin munn talte med David, min far, og med sin hånd har oppfylt det han lovte da han sa:</verse><verse id="5">Fra den dagen jeg førte mitt folk ut av landet Egypt, har jeg ikke utvalgt noen by blant alle Israels stammer, hvor det skulle bygges et hus til bolig for mitt navn. Heller ikke har jeg utvalgt noen mann til å være fyrste over mitt folk Israel.</verse><verse id="6">Men jeg utvalgte Jerusalem til bolig for mitt navn, og jeg utvalgte David til å råde over mitt folk Israel.</verse><verse id="7">Og David, min far, hadde i sinne å bygge et hus for Herrens, Israels Guds navn.</verse><verse id="8">Men Herren sa til David, min far: Du gjorde vel i at du hadde i sinne å bygge et hus for mitt navn.</verse><verse id="9">Men du skal ikke bygge huset. Din sønn, han som du skal bli far til, han skal bygge huset for mitt navn.</verse><verse id="10">Og Herren har nå oppfylt det ordet han hadde talt. Jeg er trådt i min far Davids sted og har tatt sete på Israels trone, slik som Herren hadde sagt. Jeg har også bygd huset for Herrens, Israels Guds navn.</verse><verse id="11">Og der har jeg satt arken, hvor Herrens pakt er, den pakten som han sluttet med Israels barn.</verse><verse id="12">Så trådte Salomo fram foran Herrens alter midt for hele Israels menighet og bredte hendene ut.</verse><verse id="13">For han hadde laget en forhøyning av kobber, fem alen lang og fem alen bred og tre alen høy, og satt den midt i gården. På den sto han nå. Og han falt på kne midt foran hele Israels menighet og bredte hendene ut mot himmelen</verse><verse id="14">og sa: Herre, Israels Gud! Det er ingen Gud som du, verken i himmelen eller på jorden, du som holder din pakt og lar din miskunnhet vare ved mot dine tjenere, når de vandrer for ditt åsyn av hele sitt hjerte.</verse><verse id="15">Du som har holdt det du lovte din tjener David, min far. Du lovte det med din munn, og med din hånd har du oppfylt det, som det viser seg i dag.</verse><verse id="16">Herre, Israels Gud! Så hold nå også det du lovte din tjener David, min far, da du sa: Det skal aldri mangle en mann av din ætt til å sitte på Israels trone for mitt åsyn, så sant dine barn akter på sin vei og vandrer etter min lov, slik som du har vandret for mitt åsyn.</verse><verse id="17">Herre, Israels Gud! Så la nå det ordet bli sannhet som du har talt til din tjener David!</verse><verse id="18">Men bor da Gud virkelig hos menneskene på jorden? Se, himlene og himlenes himler rommer deg ikke! Hvor meget mindre da dette huset som jeg har bygd.</verse><verse id="19">Men du vil likevel vende deg til din tjeners bønn og til hans ydmyke begjæring, Herre min Gud, og høre det rop og den bønn som din tjener bærer fram for ditt åsyn.</verse><verse id="20">La dine øyne være åpne over dette huset dag og natt - det stedet du har talt om og sagt at du vil la ditt navn bo der - så du hører på den bønn som din tjener ber, vendt mot dette stedet.</verse><verse id="21">Du vil høre på tjeneren din og på ditt folk Israels ydmyke bønner, som de bærer fram vendt mot dette stedet. Du vil høre dem fra det sted hvor du bor, fra himmelen, du vil høre og tilgi.</verse><verse id="22">Når noen synder mot sin neste, og de krever at han skal avlegge ed, og han så kommer inn og sverger foran ditt alter i dette huset,</verse><verse id="23">så vil du høre i himmelen og gripe inn og hjelpe dine tjenere til deres rett. Du vil gjengjelde den skyldige og la hans gjerninger komme over hans eget hode. Og du vil dømme den rettferdige rettferdig og la ham få igjen for sin rettferdighet.</verse><verse id="24">Når ditt folk Israel blir slått av fienden fordi de synder mot deg, men de så vender om og bekjenner ditt navn og ber til deg og bønnfaller om nåde for ditt åsyn i dette huset,</verse><verse id="25">så vil du høre det i himmelen og tilgi ditt folk Israels synd og føre dem tilbake til det landet du har gitt dem og deres fedre.</verse><verse id="26">Når himmelen lukkes, så det ikke kommer regn, fordi de har syndet mot deg, og de så ber, vendt mot dette stedet, og bekjenner ditt navn og omvender seg fra sin synd, fordi du har ydmyket dem,</verse><verse id="27">da vil du høre det i himmelen og tilgi dine tjeneres og ditt folk Israels synd. For du vil lære dem den gode veien de skal vandre, og du vil la det regne over ditt land som du har gitt ditt folk til arv.</verse><verse id="28">Når det blir hungersnød i landet, når det kommer pest, når det kommer sot og rust* på kornet, gresshopper og gnagere, når fienden trenger inn i landet og beleirer byene, når det kommer noen plage eller noen sykdom,</verse><verse id="29">hver gang det da kommer en bønn eller ydmyk begjæring fra noe menneske eller fra hele ditt folk Israel, fordi de hver for seg kjenner sin plage og lidelse, og de så brer ut sine hender mot dette huset,</verse><verse id="30">da vil du høre det i himmelen, der hvor du bor. Du vil tilgi og gi hver mann etter hans ferd, fordi du kjenner hans hjerte - for bare du kjenner menneskenes hjerte.</verse><verse id="31">Og så skal de frykte deg og gå på dine veier alle de dager de lever i det landet du har gitt våre fedre.</verse><verse id="32">Kan hende det også kommer en fremmed, en som ikke er av ditt folk Israel, men kommer fra et fjernt land for ditt store navns og din sterke hånds og din utrakte arms skyld. Når han kommer og ber, vendt mot dette huset,</verse><verse id="33">så vil du høre i himmelen, der hvor du bor. Du vil gjøre alt som den fremmede roper til deg om, så alle jordens folk må lære å kjenne ditt navn og frykte deg likesom ditt folk Israel, og forstå at det er ditt navn dette huset blir nevnt med, dette huset som jeg har bygd.</verse><verse id="34">Når ditt folk drar ut i krig mot sine fiender på den veien du sender dem, og de så ber til deg, vendt mot denne byen som du har utvalgt, og det huset jeg har bygd for ditt navn,</verse><verse id="35">så vil du i himmelen høre deres bønn og ydmyke begjæring og hjelpe dem til deres rett.</verse><verse id="36">Når de synder mot deg - for det er ikke noe menneske som ikke synder - og du blir vred på dem og gir dem i fiendens hånd, og de som tar dem til fange, fører dem bort til et annet land, fjernt eller nær,</verse><verse id="37">men de så tar seg dette til hjertet i det landet hvor de blir holdt fanget, og omvender seg og bønnfaller deg om nåde i fangenskapslandet og sier: Vi har syndet, vi har gjort ille og vært ugudelige!</verse><verse id="38">- og de så omvender seg til deg av hele sitt hjerte og av hele sin sjel i det landet som de er bortført til og holdes fanget i, og de ber, vendt mot sitt land, som du har gitt deres fedre, og den byen du har utvalgt, og det huset jeg har bygd for ditt navn,</verse><verse id="39">så vil du i himmelen, der hvor du bor, høre deres bønn og ydmyke begjæringer og hjelpe dem til deres rett og tilgi ditt folk det de har syndet mot deg.</verse><verse id="40">Min Gud, la nå dine øyne være åpne og dine ører merke på den bønnen som stiger opp fra dette stedet!</verse><verse id="41">Reis deg nå, Herre Gud! Kom til ditt hvilested, du og din styrkes ark! La dine prester, Herre Gud, kle seg i frelse, og dine fromme glede seg i det gode!</verse><verse id="42">Herre Gud! Vis ikke din salvedes åsyn tilbake! Kom i hu den rike miskunn som du har lovt David, din tjener!</verse></chapter><chapter id="7"><verse id="1">Da Salomo hadde endt sin bønn, falt det ild ned fra himmelen og fortærte brennofferet og slaktofrene, og Herrens herlighet fylte huset.</verse><verse id="2">Og prestene kunne ikke gå inn i Herrens hus, for Herrens herlighet fylte Herrens hus.</verse><verse id="3">Alle Israels barn så hvordan ilden falt, og Herrens herlighet kom over huset. Da kastet de seg ned på gulvet med ansiktet mot jorden, og tilba og lovet Herren, fordi han er god, og hans miskunnhet varer til evig tid.</verse><verse id="4">Og kongen og alt folket ofret slaktoffer for Herrens åsyn.</verse><verse id="5">Tjueto tusen stykker storfe og ett hundre og tjue tusen stykker småfe var det slaktoffer som kong Salomo bar fram. Slik var det kongen og alt folket innviet Guds hus.</verse><verse id="6">Prestene sto på sine poster, og levittene sto med Herrens musikkinstrumenter, som kong David hadde laget til å prise Herren med, fordi hans miskunnhet varer til evig tid. For David lot dem utføre lovsangen. Men prestene stilte seg midt imot dem og blåste i trompeter, mens hele Israel sto.</verse><verse id="7">Og Salomo helliget den midterste del av forgården som var foran Herrens hus. Der ofret han brennofrene og fettstykkene av fredsofrene, fordi kobberalteret som Salomo hadde laget, ikke kunne romme brennofferet og matofferet og fettstykkene.</verse><verse id="8">I sju dager feiret Salomo den gang festen, og hele Israel med ham. En stor mengde folk var kommet sammen like fra Hamat-veien og til Egypter-bekken.</verse><verse id="9">På den åttende dagen holdt de en festforsamling. For innvielsen av alteret feiret de i sju dager og festen i sju dager.</verse><verse id="10">På den tjuetredje dagen i den sjuende måneden lot han folket fare hjem igjen, glade og vel til mote over det gode Herren hadde gjort mot David og Salomo og mot sitt folk Israel.</verse><verse id="11">Salomo var nå ferdig med å bygge Herrens hus og kongens hus. Alt det han hadde hatt i sinne å gjøre i Herrens hus og i sitt eget hus, hadde han godt og vel fullført.</verse><verse id="12">Da åpenbarte Herren seg for Salomo om natten og sa til ham: Jeg har hørt din bønn og utvalgt dette stedet til et offersted for meg.</verse><verse id="13">Når jeg lukker himmelen, så det ikke kommer regn, og når jeg befaler gresshoppene å fortære landet, og når jeg sender pest iblant mitt folk,</verse><verse id="14">og så mitt folk, som er kalt med mitt navn, ydmyker seg og ber og søker mitt åsyn og omvender seg fra sine onde veier, da vil jeg høre i himmelen og tilgi deres synd og lege deres land.</verse><verse id="15">Nå skal mine øyne være opplatt og mine ører merke seg den bønn som stiger opp fra dette stedet.</verse><verse id="16">Og nå har jeg utvalgt og helliget dette huset, for at mitt navn skal bo der til evig tid, og mine øyne og mitt hjerte skal være der alle dager.</verse><verse id="17">Hvis du nå vandrer for mitt åsyn, som din far David gjorde, så du gjør alt det jeg har befalt deg, og holder mine bud og mine lover,</verse><verse id="18">så vil jeg trygge din kongetrone etter den pakten som jeg sluttet med din far David, da jeg sa: Det skal aldri mangle en mann av din ætt til å råde over Israel.</verse><verse id="19">Men hvis dere vender dere bort og forlater de lover og bud som jeg har gitt dere, og går bort for å tjene andre guder og tilbe dem,</verse><verse id="20">så vil jeg rykke dem opp av mitt land, som jeg har gitt dem. Og dette huset som jeg har helliget for mitt navn, vil jeg kaste bort fra mitt åsyn og gjøre det til et ordspråk og til en spott blant alle folk.</verse><verse id="21">Og hver den som går forbi dette huset, som har vært så opphøyet, skal bli forferdet. Og når noen da spør: Hvorfor har Herren gjort slik mot dette landet og dette huset? -</verse><verse id="22">da skal de svare: Fordi de forlot Herren, sine fedres Gud, som førte dem ut av landet Egypt, og holdt seg til andre guder og tilba dem og dyrket dem. Derfor har han ført all denne ulykken over dem.</verse></chapter><chapter id="8"><verse id="1">Da nå de tjue år var gått som Salomo hadde brukt for å bygge Herrens hus og sitt eget hus,</verse><verse id="2">bygde han opp de byene som Hiram hadde gitt Salomo, og lot Israels barn bosette seg i dem.</verse><verse id="3">Deretter dro Salomo til Hamat-Soba og la det under seg.</verse><verse id="4">Han bygde også opp Tadmor i ørkenen og alle de forrådsbyene han bygde i Hamat.</verse><verse id="5">Likeså bygde han opp Øvre Bet-Horon og Nedre Bet-Horon og gjorde dem til befestede byer med murer, dobbelte porter og bommer.</verse><verse id="6">Han bygde også Ba’alat og alle de forrådsbyene han hadde, og alle byene for stridsvognene og byene for hestfolket og alt det andre som han hadde lyst til å bygge, både i Jerusalem og på Libanon og i hele det landet han rådde over.</verse><verse id="7">Alle som var blitt tilbake av hetittene, amorittene, ferisittene, hevittene og jebusittene, folk som ikke hørte til Israel -</verse><verse id="8">alle de etterkommere av disse folk som var blitt igjen i landet, fordi Israels barn ikke hadde utryddet dem - dem tok Salomo til å gjøre pliktarbeid. Og slik har det vært til denne dag.</verse><verse id="9">Men Salomo tok ikke noen av Israels barn til å være arbeidstrell. De var krigsmenn og høvdinger og våpensveiner og høvedsmenn for hans stridsvogner og hestfolk.</verse><verse id="10">Kong Salomos arbeidsformenn var to hundre og femti i tallet. De hadde tilsyn med folkene.</verse><verse id="11">Salomo førte faraos datter fra Davids by inn i det huset han hadde bygd for henne. Han sa: Det skal ikke bo noen kvinne i Davids, Israels konges hus. Det er hellig, fordi Herrens ark er kommet dit.</verse><verse id="12">Den gang ofret Salomo brennoffer for Herren på Herrens alter, det som han hadde bygd foran forhallen.</verse><verse id="13">Han ofret hver dag de offer som var foreskrevet av Moses for den dagen, på sabbatene og nymånedagene og høytidene tre ganger om året - på de usyrede brøds fest og på ukenes fest og på løvhyttenes fest.</verse><verse id="14">Etter den forskrift hans far David hadde gitt, satte han prestenes skift til deres tjeneste og levittene til deres gjøremål, til å synge Herrens lov og gå prestene til hånde, etter som det krevdes for hver dag. Likeså ga han dørvokterne deres skift ved de forskjellige porter, for så hadde Guds mann David befalt.</verse><verse id="15">Verken når det gjaldt skattkamrene eller i noen annen sak, vek de av fra det som kongen hadde befalt prestene og levittene.</verse><verse id="16">Så var da hele Salomos verk utført, fra den dagen grunnvollen ble lagt til Herrens hus, til det var fullendt. Herrens hus sto ferdig.</verse><verse id="17">Ved den tid dro Salomo til Esjon-Geber og til Eilat ved kysten av Edoms land.</verse><verse id="18">Og Hiram sendte folk til ham med skip og sjøvant mannskap. De for sammen med Salomos folk til Ofir og hentet derfra fire hundre og femti talenter gull og førte det hjem til kong Salomo.</verse></chapter><chapter id="9"><verse id="1">Da dronningen av Saba hørte gjetordet om Salomo, kom hun til Jerusalem med et stort følge og med kameler som bar krydderier og gull i mengde og edelsteiner. Hun ville sette Salomo på prøve med gåter. Og da hun var kommet til ham, talte hun med ham om alt som lå henne på hjertet.</verse><verse id="2">Men Salomo svarte på alle gåtene hennes. Det var ikke ett ord av det hun sa, som var skjult for Salomo, så han ikke kunne svare på det.</verse><verse id="3">Da dronningen av Saba så Salomos visdom og så det huset han hadde bygd,</verse><verse id="4">og rettene på bordet hans, og hvordan hoffmennene satt ved bordet, og bordsveinene som sto omkring, og hvordan de var kledd, og munnskjenkene hans og draktene deres, og trappen som han gikk opp på til Herrens hus, var hun rent ute av seg selv av forundring.</verse><verse id="5">Og hun sa til kongen: Så var det da sant det jeg hørte hjemme i mitt land om deg og din visdom!</verse><verse id="6">Jeg trodde ikke det de fortalte, før jeg kom og fikk se det med egne øyne. Men nå ser jeg at de ikke har fortalt meg halvparten om din store visdom. Du er enda større enn det gjetordet jeg har hørt.</verse><verse id="7">Lykkelige er mennene dine, og lykkelige er disse tjenerne dine som alltid står for ditt åsyn og hører din visdom.</verse><verse id="8">Lovet være Herren din Gud, som hadde velbehag i deg, så han satte deg på sin trone som konge for Herren din Gud! Fordi din Gud elsker Israel og vil holde det oppe til evig tid, satte han deg til konge over dem for å håndheve rett og rettferdighet.</verse><verse id="9">Så ga hun kongen ett hundre og tjue talenter gull og krydderier i stor mengde og edelsteiner. Aldri har det vært en slik mengde krydderier i landet som det dronningen av Saba ga kong Salomo.</verse><verse id="10">Men også Hirams folk og Salomos folk som hentet gull fra Ofir, hadde ført sandeltre og edelsteiner med derfra.</verse><verse id="11">Av sandeltreet lot kongen lage trapper til Herrens hus og til kongens hus, og sitarer og harper for sangerne. Aldri før hadde noe lignende vært å se i Juda land.</verse><verse id="12">Og kong Salomo ga dronningen av Saba alt det hun hadde lyst til og ba om, i tillegg til det han ga til gjengjeld for det hun hadde hatt med til kongen. Så brøt hun opp og dro hjem til sitt land med tjenerne sine.</verse><verse id="13">Vekten av det gullet som i ett år kom inn til Salomo, var seks hundre og sekstiseks talenter,</verse><verse id="14">i tillegg til det som kom inn fra kjøpmennene og de reisende handelsmennene. Også alle kongene i Arabia og stattholderne i landet leverte gull og sølv til Salomo.</verse><verse id="15">Kong Salomo laget to hundre store skjold av hamret gull - det gikk seks hundre sekel hamret gull med til hvert skjold -</verse><verse id="16">og tre hundre små skjold av hamret gull - til hvert av disse skjoldene gikk det med tre hundre sekel gull - og kongen satte dem i Libanon-skoghuset.</verse><verse id="17">Kongen laget også en stor elfenbenstrone og kledde den med rent gull.</verse><verse id="18">Tronen hadde seks trinn og en fotskammel av gull, som var festet til tronen. På begge sider av setet var det armlener, og ved siden av armlenene sto det to løver.</verse><verse id="19">Tolv løver sto det der - en på hver side av de seks trinnene. Noe slikt har aldri vært laget i noe annet kongerike.</verse><verse id="20">Alle kong Salomos drikkekar var av gull, og alle karene i Libanon-skoghuset var av fint gull. Sølv ble ikke regnet for noe i Salomos dager.</verse><verse id="21">For kongen hadde skip som for til Tarsis sammen med Hirams folk. En gang hvert tredje år kom Tarsis-skipene hjem, lastet med gull og sølv, elfenben og aper og påfugler.</verse><verse id="22">Kong Salomo ble større enn alle jordens konger i rikdom og visdom.</verse><verse id="23">Fra alle jordens kanter kom det konger for å se Salomo og høre hans visdom, som Gud hadde lagt i hans hjerte.</verse><verse id="24">Og hver av dem hadde gaver med: sølvkar og gullkar og klær, våpen og krydderier, hester og muldyr. Slik gjorde de år etter år.</verse><verse id="25">Salomo hadde fire tusen stallrom for hester og stridsvogner og tolv tusen hestfolk. Noen av dem la han i vognbyene, noen hos seg selv i Jerusalem.</verse><verse id="26">Han rådde over alle kongene fra elven til filistrenes land og helt til grensen mot Egypt.</verse><verse id="27">Kongen gjorde sølvet i Jerusalem like så vanlig som stein, og sedertre like så vanlig som morbærtrærne i lavlandet.</verse><verse id="28">Hester ble innført til Salomo fra Egypt og fra alle andre land.</verse><verse id="29">Det som ellers er å fortelle om Salomo, både i hans første og i hans senere dager, er oppskrevet i profeten Natans krønike og i Akia fra Sjilos profetbok og i seeren Iddos syn om Jeroboam, Nebats sønn.</verse><verse id="30">Salomo var konge i Jerusalem over hele Israel i førti år.</verse><verse id="31">Så la Salomo seg til hvile hos sine fedre og ble begravet i sin far Davids by. Og hans sønn Rehabeam ble konge etter ham.</verse></chapter><chapter id="10"><verse id="1">Rehabeam dro til Sikem, for hele Israel var kommet til Sikem for å gjøre ham til konge.</verse><verse id="2">Jeroboam, Nebats sønn, fikk høre dette. Han var da i Egypt, for han hadde flyktet dit for kong Salomo. Men nå vendte han tilbake fra Egypt.</verse><verse id="3">Og de sendte bud etter ham. Så kom Jeroboam og hele Israel og talte til Rehabeam og sa:</verse><verse id="4">Din far gjorde vårt åk tungt. Men hvis nå du vil gjøre den harde tjenesten og det tunge åket som din far la på oss, lettere, så vil vi tjene deg.</verse><verse id="5">Han svarte dem: Gå bort og vent i tre dager, og kom så hit til meg igjen! Så gikk folket bort.</verse><verse id="6">Og kong Rehabeam rådførte seg med de gamle, som hadde gjort tjeneste hos hans far Salomo mens han ennå levde, og han sa: Hva råder dere meg til å svare dette folket?</verse><verse id="7">De svarte ham: Hvis du vil være vennlig mot dette folket og føyer dem og gir dem gode ord, så vil de være dine tjenere for alle tider.</verse><verse id="8">Men han brydde seg ikke om det rådet som de gamle hadde gitt ham, men rådførte seg med de unge, som var vokst opp sammen med ham, og som nå var i hans tjeneste.</verse><verse id="9">Han spurte dem: Hva råder dere til at vi skal svare dette folket som har sagt til meg: Gjør det åket lettere som din far la på oss?</verse><verse id="10">Og de unge, som var vokst opp sammen med ham, svarte ham: Slik skal du si til dette folket som sa til deg: Din far gjorde vårt åk tungt, men gjør du det lettere for oss - slik skal du tale til dem: Min lillefinger er tykkere enn min fars midje!</verse><verse id="11">Min far la et tungt åk på dere, men jeg vil gjøre det enda tyngre. Min far tuktet dere med sveper, men jeg vil tukte dere med skorpioner.</verse><verse id="12">Så kom Jeroboam og alt folket til Rehabeam den tredje dagen, slik som kongen hadde sagt: Kom til meg igjen om tre dager!</verse><verse id="13">Da ga kongen dem et hardt svar. Kong Rehabeam brydde seg ikke om de gamles råd,</verse><verse id="14">men svarte dem slik som de unge hadde rådet ham til: Har min far gjort deres åk tungt, så vil jeg gjøre det enda tyngre! Har min far tuktet dere med sveper, så vil jeg tukte dere med skorpioner!</verse><verse id="15">Kongen hørte ikke på folket. For Gud styrte det slik for at Herrens ord skulle bli oppfylt, det som han hadde talt til Jeroboam, Nebats sønn, ved Akia fra Sjilo.</verse><verse id="16">Da nå hele Israel så at kongen ikke hørte på dem, svarte folket kongen og sa: Hva del har vi i David? Vi har ingen lodd i Isais sønn! Til dine telt, Israel, hver og én! Se nå selv til ditt hus, David! - Så dro hele Israel hjem igjen.</verse><verse id="17">Det var bare de Israels barn som bodde i Judas byer, som fikk Rehabeam til konge.</verse><verse id="18">Da sendte kong Rehabeam av sted Hadoram, han som hadde oppsyn med pliktarbeidet. Men Israels barn steinet ham, så han døde. Og kong Rehabeam måtte selv i all hast springe opp i vognen sin, og han flyktet til Jerusalem.</verse><verse id="19">Slik falt Israel fra Davids hus, og slik har det vært til denne dag.</verse></chapter><chapter id="11"><verse id="1">Da Rehabeam kom til Jerusalem, samlet han Judas hus og Benjamin, hundre og åtti tusen utvalgte krigsmenn, for at de skulle kjempe mot Israel og vinne riket tilbake for Rehabeam.</verse><verse id="2">Da kom Herrens ord til Guds mann Sjemaja, og det lød slik:</verse><verse id="3">Si til Rehabeam, Salomos sønn, Judas konge, og til hele Israel i Juda og Benjamin:</verse><verse id="4">Så sier Herren: Dere skal ikke dra opp og kjempe mot deres brødre. Vend hjem igjen hver til sitt hus! For det som har hendt, er kommet fra meg. - Da adlød de Herrens ord. De vendte tilbake og dro ikke mot Jeroboam.</verse><verse id="5">Rehabeam ble boende i Jerusalem. Og han bygde flere byer i Juda om til festninger.</verse><verse id="6">Han bygde om til befestede byer Betlehem og Etam og Tekoa</verse><verse id="7">og Bet-Sur og Soko og Adullam</verse><verse id="8">og Gat og Maresja og Sif</verse><verse id="9">og Adorajim og Lakisj og Aseka</verse><verse id="10">og Sora og Ajalon og Hebron. Alle disse byene lå i Juda og i Benjamin.</verse><verse id="11">Og han gjorde festningene sterke og innsatte høvedsmenn i dem og forsynte dem med forråd av levnetsmidler og olje og vin,</verse><verse id="12">og hver enkelt av dem med skjold og spyd, og gjorde dem meget sterke. Det var Juda og Benjamin han rådde over.</verse><verse id="13">Og prestene og levittene i hele Israel gikk over til ham fra alle de bygdene de bodde i.</verse><verse id="14">Levittene forlot sin jord og sin eiendom og dro til Juda og Jerusalem, fordi Jeroboam og sønnene* hans drev dem bort fra tjenesten som prester for Herren,</verse><verse id="15">og han satte andre folk til prester for offerhaugene og for bukkene og for de kalvene han hadde laget.</verse><verse id="16">Alle de fra Israels stammer som vendte sitt hjerte til å søke Herren, Israels Gud, fulgte dem*. De kom til Jerusalem for å ofre til Herren, sine fedres Gud.</verse><verse id="17">De styrket Judas rike og trygget kongedømmet for Rehabeam, Salomos sønn, i tre år. For i tre år vandret de på Davids og Salomos vei.</verse><verse id="18">Rehabeam tok seg en kone i tillegg til Mahalat, datter av Jerimot, Davids sønn. Det var Abihajil, datter av Eliab, Isais sønn.</verse><verse id="19">Med henne fikk han sønnene Je’usj og Sjemarja og Saham.</verse><verse id="20">Etter henne tok han Ma’aka, Absaloms datter, til kone. Med henne fikk han Abia og Attai og Sjisja og Sjelomit.</verse><verse id="21">Rehabeam elsket Ma’aka, Absaloms datter, mer enn alle sine andre koner og medhustruer. For han hadde tatt seg atten koner og seksti medhustruer, og han fikk tjueåtte sønner og seksti døtre.</verse><verse id="22">Rehabeam satte Abia, Ma’akas sønn, til overhode og fyrste blant hans brødre, for han ville gjøre ham til konge.</verse><verse id="23">Han var klok nok til å la alle sønnene sine bo rundt om i hele Judas og Benjamins land, i alle de befestede byene. Han ga dem rikelig å leve av og skaffet dem mange koner.</verse></chapter><chapter id="12"><verse id="1">Men da Rehabeams kongedømme var blitt trygget, og han var blitt mektig, forlot han Herrens lov, og hele Israel med ham.</verse><verse id="2">Så hendte det i kong Rehabeams femte år at Sjisjak, kongen i Egypt, dro opp mot Jerusalem - for de hadde båret seg troløst at mot Herren.</verse><verse id="3">Han kom med tolv hundre stridsvogner og seksti tusen hestfolk, og det var ikke tall på de folk som fulgte ham fra Egypt - libyere, sukkitter og etiopiere.</verse><verse id="4">Han inntok de befestede byene i Juda og kom helt til Jerusalem.</verse><verse id="5">Da kom profeten Sjemaja til Rehabeam og Judas høvdinger, som hadde samlet seg i Jerusalem av frykt for Sjisjak, og han sa til dem: Så sier Herren: Dere har forlatt meg. Derfor har også jeg forlatt dere og gitt dere i Sjisjaks hånd.</verse><verse id="6">Men Israels høvdinger og kongen ydmyket seg og sa: Herren er rettferdig.</verse><verse id="7">Da Herren så at de hadde ydmyket seg, kom Herrens ord til Sjemaja, og det lød så: De har ydmyket seg. Jeg vil ikke ødelegge dem, men la dem så vidt bli frelst. Og min harme skal ikke bli utøst over Jerusalem gjennom Sjisjak.</verse><verse id="8">Likevel skal de bli hans tjenere og få kjenne hva forskjell det er på å tjene meg og å tjene hedningelandenes konger.</verse><verse id="9">Så dro da Sjisjak, kongen i Egypt, opp mot Jerusalem og tok skattene i Herrens hus og skattene i kongens hus. Alt sammen tok han. Han tok også de gullskjoldene som Salomo hadde laget.</verse><verse id="10">Istedenfor dem laget kong Rehabeam kobberskjold og overga dem til høvedsmennene for vaktmennene som voktet inngangen til kongens hus.</verse><verse id="11">Hver gang kongen gikk inn i Herrens hus, kom vaktmennene og bar dem og tok dem så med tilbake til vaktrommet.</verse><verse id="12">Fordi Rehabeam ydmyket seg, vendte Herrens vrede seg fra ham. Han ville ikke ganske ødelegge ham. Det fantes likevel noe godt i Juda.</verse><verse id="13">Siden styrket kong Rehabeam igjen sitt kongedømme i Jerusalem og regjerte der. Han var førtien år gammel da han ble konge, og han regjerte sytten år i Jerusalem, den byen som Herren hadde utvalgt blant alle Israels stammer for å la sitt navn bo der. Hans mor hette Na’ama og var fra Ammon.</verse><verse id="14">Han gjorde det som var ondt, for han vendte ikke sitt hjerte til å søke Herren.</verse><verse id="15">Det som er å fortelle om Rehabeam, både i hans første og i hans senere dager, er skrevet i profeten Sjemajas og seeren Iddos krønike, der hvor ættetavlene er opptegnet. Mellom Rehabeam og Jeroboam var det krig hele tiden.</verse><verse id="16">Rehabeam la seg til hvile hos sine fedre og ble begravet i Davids by. Og hans sønn Abia ble konge etter ham.</verse></chapter><chapter id="13"><verse id="1">I kong Jeroboams attende år ble Abia konge over Juda.</verse><verse id="2">Han regjerte tre år i Jerusalem. Hans mor hette Mikaja. Hun var datter av Uriel, og var fra Gibea. Mellom Abia og Jeroboam var det krig.</verse><verse id="3">Abia begynte krigen med en hær av djerve stridsmenn, fire hundre tusen utvalgte menn. Men Jeroboam stilte seg i fylking mot ham med åtte hundre tusen utvalgte menn, også djerve stridsmenn.</verse><verse id="4">Abia gikk opp på fjellet Semarajim, som hører til Efra’im-fjellene. Han trådte fram og sa: Hør på meg, Jeroboam og hele Israel!</verse><verse id="5">Dere vet nå vel at Herren, Israels Gud, har gitt David kongedømmet over Israel til evig tid, ham og sønnene hans, ved en saltpakt?</verse><verse id="6">Men Jeroboam, Nebats sønn, tjeneren til Salomo, Davids sønn, gjorde opprør mot sin herre.</verse><verse id="7">Og det samlet seg om ham en flokk løse karer og fordervede mennesker. De satte seg med vold opp mot Rehabeam, Salomos sønn. Og Rehabeam var ung og motløs og kunne ikke stå seg mot dem.</verse><verse id="8">Og nå tenker dere at dere kan stå dere mot Herrens kongedømme, som Davids sønner har i sin hånd. Det tenker dere fordi dere er en stor hop og har hos dere de gullkalvene som Jeroboam laget til guder for dere.</verse><verse id="9">Har dere ikke jaget bort Herrens prester, Arons sønner, og levittene og selv gjort dere prester, som folkene i hedningelandene gjør? Hver den som kommer med en ung okse og sju værer for å bli vigslet til prest, han blir prest for disse guder som ikke er guder.</verse><verse id="10">Men vår Gud er Herren, og vi har ikke forlatt ham. Sønner av Aron tjener Herren som prester, og levittene utfører sitt arbeid.</verse><verse id="11">Hver morgen og kveld brenner de brennoffer og velluktende røkelse for Herren, og legger fram skuebrød på bordet av rent gull og holder gullysestaken og dens lamper i stand og tenner den hver kveld. Vi tar vare på det Herren vår Gud vil ha ivaretatt, men dere har forlatt ham.</verse><verse id="12">Sannelig, Gud er med oss, han er vår fører! Vi har hans prester med larmtrompetene for å blåse til strid mot dere. Israels barn, strid ikke mot Herren, deres fedres Gud! For det vil ikke lykkes for dere!</verse><verse id="13">Men Jeroboam hadde latt et bakhold dra omkring for å komme bak dem. De lå selv foran Judas menn, og bakholdet kom i ryggen på dem.</verse><verse id="14">Da Judas menn vendte seg om, fikk de se at fienden var både foran dem og bak dem. Da ropte de til Herren, og prestene blåste i trompetene.</verse><verse id="15">Og Judas menn satte i et krigsrop. Da skjedde det, at med det samme Judas menn satte i med krigsropet, da lot Gud Jeroboam og hele Israel lide nederlag for Abia og Juda.</verse><verse id="16">Israels barn flyktet for Juda, og Gud ga dem i deres hånd.</verse><verse id="17">Abia og folkene hans voldte et stort mannefall blant dem. Det falt fem hundre tusen utvalgte menn av Israel.</verse><verse id="18">Slik ble Israels barn den gang ydmyket, men Judas barn ble sterke, fordi de satte sin lit til Herren, sine fedres Gud.</verse><verse id="19">Abia forfulgte Jeroboam og tok fra ham byene Betel med tilhørende landsbyer, og Jesjana og Efron med tilhørende landsbyer.</verse><verse id="20">Jeroboam gjenvant ikke sin makt så lenge Abia levde, og Herren slo ham så han døde.</verse><verse id="21">Men Abia ble mektig. Han tok fjorten koner og fikk tjueto sønner og seksten døtre.</verse><verse id="22">Det som ellers er å fortelle om Abia, om det han gjorde og det han sa, det er oppskrevet i profeten Iddos historiebok.</verse></chapter><chapter id="14"><verse id="1">Abia la seg til hvile hos sine fedre og ble begravet i Davids by. Og hans sønn Asa ble konge etter ham. I hans dager hadde landet ro i ti år.</verse><verse id="2">Asa gjorde det som var godt og rett i Herrens, hans Guds øyne.</verse><verse id="3">Han fikk bort altrene og offerhaugene for de fremmede guder. Han brøt i stykker støttene og hogg ned Astarte-bildene.</verse><verse id="4">Han befalte Juda å søke Herren, fedrenes Gud, og holde loven og budene.</verse><verse id="5">I alle Judas byer fikk han bort offerhaugene og solstøttene. Riket hadde ro under ham.</verse><verse id="6">Asa bygde festninger i Juda, for landet hadde fred. Ingen førte krig mot ham i disse årene, fordi Herren ga ham ro.</verse><verse id="7">Han sa til Juda: La oss bygge disse byene og reise murer og tårn, porter og bommer omkring dem! Ennå råder vi fritt over landet, fordi vi har søkt Herren vår Gud. Vi har søkt ham, og han har gitt oss fred på alle kanter. Så tok de til å bygge, og det lyktes for dem.</verse><verse id="8">Asas hær var tre hundre tusen mann av Juda, som var væpnet med spyd og store skjold, og to hundre og åtti tusen mann av Benjamin, som bar små skjold og skjøt med bue. Alle var djerve stridsmenn.</verse><verse id="9">Men etiopieren Serah dro ut mot dem med en hær på tusen ganger tusen mann og tre hundre stridsvogner. Han kom til Maresja.</verse><verse id="10">Og Asa dro ut mot ham, og de stilte seg i fylking i Sefata-dalen ved Maresja.</verse><verse id="11">Da ropte Asa til Herren sin Gud og sa: Herre, for deg gjør det ingen forskjell enten du hjelper den mektige eller den maktesløse. Hjelp oss, Herre vår Gud! Til deg setter vi vår lit, og i ditt navn er vi gått ut mot denne store mengden. Herre, du er vår Gud, la ikke et menneske stå seg mot deg!</verse><verse id="12">Da lot Herren etiopierne lide nederlag for Asa og Juda, og etiopierne flyktet.</verse><verse id="13">Asa og hans folk forfulgte dem helt til Gerar. Av etiopierne falt det så mange at ingen av dem ble i live. De ble knust av Herren og hans hær. Og Juda førte et umåtelig stort krigsbytte bort med seg.</verse><verse id="14">De inntok alle byene omkring Gerar, for frykt for Herren var kommet over dem. Og de plyndret alle byene, for det var mye å plyndre i dem.</verse><verse id="15">Også teltene for buskapen tok de, og de førte bort en mengde småfe og kameler. Så vendte de tilbake til Jerusalem.</verse></chapter><chapter id="15"><verse id="1">Da kom Guds Ånd over Asarja, Odeds sønn.</verse><verse id="2">Han gikk ut mot Asa og sa til ham: Hør på meg, Asa og hele Juda og Benjamin! Herren er med dere så sant dere er med ham. Dersom dere søker ham, så skal han la seg finne av dere. Men dersom dere forlater ham, skal han forlate dere.</verse><verse id="3">I lange tider var Israel uten den sanne Gud og uten prest som lærte dem, og uten lov.</verse><verse id="4">Men i sin trengsel omvendte de seg til Herren, Israels Gud. De søkte ham, og han lot seg finne av dem.</verse><verse id="5">I de tider kunne ingen ferdes trygt, verken ute eller hjemme. For det rådde stor uro blant alle dem som bodde her i landene.</verse><verse id="6">Folk støtte mot folk og by mot by, så de ble knust. For Gud voldte uro blant dem med all slags trengsler.</verse><verse id="7">Men vær frimodige og la ikke hendene synke! Dere skal få lønn for den gjerning dere gjør.</verse><verse id="8">Da Asa hørte disse ordene og denne profetien av profeten Oded, tok han mot til seg og sørget for å få bort de motbydelige avgudsbildene i hele Judas og Benjamins land, og i de byene han hadde inntatt i Efra’im-fjellene. Han satte i stand Herrens alter, som sto foran Herrens forhall.</verse><verse id="9">Så samlet han hele Juda og Benjamin, og de fremmede fra Efra’im og Manasse og Simeon som bodde blant dem. For mange gikk over til ham fra Israel, fordi de så at Herren, hans Gud, var med ham.</verse><verse id="10">I den tredje måneden i det femtende året av Asas regjering samlet de seg i Jerusalem.</verse><verse id="11">Samme dag ofret de til Herren sju hundre stykker storfe og sju tusen stykker småfe av det krigsbyttet de hadde tatt med seg.</verse><verse id="12">Og de inngikk en pakt om at de ville søke Herren, sine fedres Gud, av hele sitt hjerte og av hele sin sjel,</verse><verse id="13">og at hver den som ikke søkte Herren, Israels Gud, skulle dø, enten det var en liten eller en stor, mann eller kvinne.</verse><verse id="14">De sverget Herren troskap med høy røst og jubelrop og til lyden av trompeter og horn.</verse><verse id="15">Og hele Juda gledet seg over eden, for de hadde sverget den av hele sitt hjerte, og de hadde søkt ham med hele sin vilje. Og han lot seg finne av dem, Herren ga dem ro rundt omkring.</verse><verse id="16">Kong Asa avsatte endog sin mor* Ma’aka fra hennes verdighet, fordi hun hadde laget et avskyelig avgudsbilde for Astarte. Asa hogg ned hennes avskyelige avgudsbilde og knuste det og brente det i Kedrons dal.</verse><verse id="17">Men offerhaugene ble ikke nedlagt i Israel. Likevel var Asas hjerte helt med Herren så lenge han levde.</verse><verse id="18">Han lot de ting hans far hadde helliget, og de han selv hadde helliget, føre inn i Guds hus, både sølv og gull og andre ting.</verse><verse id="19">Det var ingen krig før i det trettifemte år av Asas regjering.</verse></chapter><chapter id="16"><verse id="1">I det trettisjette år av Asas regjering dro Israels konge Basja opp mot Juda. Han bygde festningsverker i Rama, for at ingen skulle få komme fra eller til kong Asa i Juda.</verse><verse id="2">Da tok Asa sølv og gull ut av skattkamrene i Herrens hus og kongens hus og sendte det til kongen i Syria, Benhadad, som bodde i Damaskus, med dette budskapet:</verse><verse id="3">Mellom meg og deg er det jo et forbund, som det var mellom min far og din far. Her sender jeg deg sølv og gull. Bryt nå ditt forbund med Basja, Israels konge, så han må dra bort fra meg!</verse><verse id="4">Benhadad hørte på det som kong Asa sa, og sendte hærførerne sine mot Israels byer. De inntok Ijon og Dan og Abel-Majim og alle forrådene i Naftalis byer.</verse><verse id="5">Da Basja hørte dette, holdt han opp med å bygge festningsverker i Rama og oppga dette arbeidet.</verse><verse id="6">Men kong Asa tok hele Juda med seg, og de førte bort steinene og tømmeret som Basja hadde brukt til festningsarbeidet i Rama. Med dette bygde de Geba og Mispa om til festninger.</verse><verse id="7">På den tiden kom seeren Hanani til Judas konge Asa og sa til ham: Fordi du satte din lit til kongen i Syria og ikke til Herren din Gud, derfor har syrerkongens hær sluppet ut av hendene på deg.</verse><verse id="8">Var ikke etiopierne og libyerne en stor hær med stridsvogner og hestfolk i stor mengde? Men fordi du den gang satte din lit til Herren, ga han dem i din hånd.</verse><verse id="9">For Herrens øyne farer over hele jorden for kraftig å støtte dem som er helt med ham i sitt hjerte. Du har båret deg uforstandig at i dette, for fra nå av skal du alltid ha krig.</verse><verse id="10">Men Asa ble harm på seeren og satte ham i fengsel, så vred var han på ham for dette. På samme tid for han også hardt fram mot andre av folket.</verse><verse id="11">Det som er å fortelle om Asa, både i hans første og i hans senere dager, er skrevet i boken om Judas og Israels konger.</verse><verse id="12">I sin regjerings trettiniende år ble Asa syk i føttene. Hans sykdom ble verre og verre, men ikke engang under sykdommen søkte han Herren, men bare legene.</verse><verse id="13">Og Asa la seg til hvile hos sine fedre og døde i sin regjerings førtiførste år.</verse><verse id="14">De begravde ham i det gravstedet han hadde latt hogge ut for seg i Davids by. Og de la ham på et leie som var fylt med velluktende urter og forskjellige blandede salver. Og de brente et veldig bål til ære for ham.</verse></chapter><chapter id="17"><verse id="1">Hans sønn Josjafat ble konge etter ham. Han søkte å styrke sin stilling mot Israel.</verse><verse id="2">Han la krigsfolk i alle Judas befestede byer. Han satte også vaktposter i Juda og i de byene hans far Asa hadde tatt i Efra’im.</verse><verse id="3">Herren var med Josjafat, fordi han vandret på de veier hans far David hadde fulgt i sin første tid. Han søkte ikke til Ba’alene,</verse><verse id="4">men til sin fars Gud. Han fulgte hans bud og gjorde ikke som Israel.</verse><verse id="5">Herren trygget kongedømmet i hans hånd. Hele Juda ga Josjafat gaver, så han fikk stor rikdom og ære.</verse><verse id="6">Hans mot vokste mens han gikk fram på Herrens veier. Han fikk også bort offerhaugene og Astarte-bildene i Juda.</verse><verse id="7">Det tredje året han regjerte, sendte han høvdingene sine og Benhajil og Obadja og Sakarja og Netanel og Mikaja ut for å lære i Judas byer.</verse><verse id="8">Sammen med dem sendte han levittene Sjemaja og Netanja og Sebadja og Asael og Sjemiramot og Jonatan og Adonja og Tobia og Tob-Adonja, og med disse levittene prestene Elisjama og Joram.</verse><verse id="9">De lærte i Juda og hadde Herrens lovbok med seg. De dro omkring i alle Judas byer og lærte folket.</verse><verse id="10">Og frykt for Herren kom over alle rikene i de land som lå rundt omkring Juda, så de ikke torde føre krig mot Josjafat.</verse><verse id="11">En del av filistrene kom med gaver til Josjafat og med sølv som de ga i skatt. Også araberne førte småfe til ham, sju tusen sju hundre værer og sju tusen sju hundre bukker.</verse><verse id="12">Slik ble Josjafat mektigere og mektigere, til hans makt var meget stor. Han bygde borger og forrådsbyer i Juda.</verse><verse id="13">Han fikk gjort store arbeider i Judas byer, og samlet stridsmenn, djerve krigere, i Jerusalem.</verse><verse id="14">Dette er listen over dem etter deres familier: Høvedsmennene over tusen i Juda var: høvedsmannen Adna med tre hundre tusen djerve stridsmenn;</verse><verse id="15">og ved siden av ham høvedsmannen Johanan med to hundre og åtti tusen mann;</verse><verse id="16">og ved siden av ham Amasja, Sikris sønn, som frivillig tjente Herren, med to hundre tusen djerve stridsmenn.</verse><verse id="17">Av Benjamin var det Eljada, en djerv stridsmann, med to hundre tusen mann som var væpnet med bue og skjold;</verse><verse id="18">og ved siden av ham Josabad med hundre og åtti tusen mann, væpnet til strid.</verse><verse id="19">Dette var de som tjente kongen, i tillegg til de krigsfolk som kongen hadde forlagt i de befestede byene i hele Juda.</verse></chapter><chapter id="18"><verse id="1">Josjafat vant stor rikdom og ære. Han inngikk et ekteskapsforbund med Akab.</verse><verse id="2">Noen år senere dro han ned til Akab i Samaria. Akab lot slakte småfe og storfe i mengde for ham og de folk han hadde med seg. Og han egget ham til å dra opp mot Ramot i Gilead.</verse><verse id="3">Akab, Israels konge, sa til Josjafat, Judas konge: Vil du dra med meg til Ramot i Gilead? Han svarte: Som du, så jeg! Som ditt folk, så mitt folk! Vi vil være med deg i krigen.</verse><verse id="4">Og Josjafat sa videre til Israels konge: Søk likevel først å få vite hva Herren sier!</verse><verse id="5">Da kalte Israels konge profetene sammen. Det var fire hundre mann. Og han spurte dem: Skal vi dra i strid mot Ramot i Gilead, eller skal jeg la det være? De svarte: Dra opp! Gud vil gi det i kongens hånd.</verse><verse id="6">Men Josjafat sa: Finnes det ikke en annen av Herrens profeter her, så vi kunne spørre Herren til råds gjennom ham?</verse><verse id="7">Israels konge svarte Josjafat: Det finnes en til, og vi kan spørre Herren til råds gjennom ham. Men jeg hater ham fordi han ikke profeterer godt om meg, men bare ondt alle sine dager. Det er Mika, Jimlas sønn. Josjafat sa: Kongen skulle ikke tale slik!</verse><verse id="8">Så kalte Israels konge på en av hoffolkene og sa: Skynd deg og hent Mika, Jimlas sønn!</verse><verse id="9">Imens satt Israels konge og Josjafat, Judas konge, i kongelig skrud, hver på sin trone, på en treskeplass ved inngangen til Samarias port. Og alle profetene sto foran dem og profeterte.</verse><verse id="10">Og Sidkia, Kena’anas sønn, laget seg horn av jern og sa: Så sier Herren: Med disse skal du stange syrerne til du får gjort ende på dem!</verse><verse id="11">Og alle profetene spådde likedan og sa: Dra opp til Ramot i Gilead! Så skal du ha lykken med deg, og Herren skal gi byen i kongens hånd.</verse><verse id="12">Budet som var gått for å hente Mika, sa til ham: Profetene spår med én munn godt for kongen. La nå også dine ord stemme overens med deres og spå godt!</verse><verse id="13">Mika svarte: Så sant Herren lever: Det som min Gud sier, det vil jeg tale.</verse><verse id="14">Da han nå kom til kongen, sa kongen til ham: Mika! Skal vi dra i krig til Ramot i Gilead, eller skal jeg la det være? Han svarte: Dra opp! Så skal dere ha lykke med dere, og de skal gis i deres hånd.</verse><verse id="15">Men kongen sa til ham: Hvor mange ganger skal jeg ta deg i ed på at du ikke skal si annet til meg enn sannhet i Herrens navn?</verse><verse id="16">Da sa han: Jeg så hele Israel spredt utover fjellene likesom en saueflokk uten gjeter. Og Herren sa: Disse har ingen herre, la dem vende tilbake i fred, hver til sitt hus!</verse><verse id="17">Da sa Israels konge til Josjafat: Var det ikke det jeg sa til deg! Han profeterer ikke godt om meg, men bare ondt!</verse><verse id="18">Men Mika sa: Hør da Herrens ord! Jeg så Herren sitte på sin trone, og hele himmelens hær stå på hans høyre og venstre side.</verse><verse id="19">Og Herren sa: Hvem vil lokke Akab, Israels konge, til å dra opp til Ramot i Gilead, så han faller der? Og den ene sa så og den andre så.</verse><verse id="20">Da gikk ånden* fram og stilte seg for Herrens åsyn og sa: Jeg skal overtale ham. Og Herren spurte ham: Hvordan?</verse><verse id="21">Han svarte: Jeg vil gå av sted og være en løgnens ånd i alle hans profeters munn. Da sa Herren: Ja, du skal lokke ham, og det skal også lykkes for deg. Gå av sted og gjør det!</verse><verse id="22">Se, nå har Herren lagt en løgnens ånd i munnen på profetene dine. Men Herren har varslet ulykke for deg.</verse><verse id="23">Da gikk Sidkia, Kena’anas sønn, fram og slo Mika på kinnet og sa: Hvordan er Herrens Ånd gått over fra meg for å tale til deg?</verse><verse id="24">Mika svarte: Det skal du få se den dagen du flykter fra kammer til kammer for å gjemme deg.</verse><verse id="25">Da sa Israels konge: Ta Mika og før ham tilbake til byens høvedsmann Amon og til kongesønnen Joasj</verse><verse id="26">og si: Så sier kongen: Sett ham i fangehuset og la ham leve på knapp tildeling av vann og brød til jeg kommer uskadd hjem igjen!</verse><verse id="27">Mika sa: Kommer du uskadd hjem igjen, så har Herren ikke talt gjennom meg. Og han sa: Hør dette, alle folk!</verse><verse id="28">Så dro Israels konge og Judas konge Josjafat opp til Ramot i Gilead.</verse><verse id="29">Og Israels konge sa til Josjafat: Jeg vil forkle meg og så gå i striden. Men du kan ta på deg dine vanlige klær. Så forkledde Israels konge seg, og de gikk i striden.</verse><verse id="30">Men kongen i Syria hadde befalt høvdingene for sine stridsvogner: Dere skal ikke kjempe mot noen, verken liten eller stor, bare mot Israels konge.</verse><verse id="31">Da nå høvdingene for stridsvognene så Josjafat, sa de: Dette er Israels konge, og de omringet ham for å angripe ham. Da satte Josjafat i et høyt rop, og Herren hjalp ham, Gud vendte dem bort fra ham.</verse><verse id="32">For da høvedsmennene over stridsvognene så at det ikke var Israels konge, vendte de seg fra ham igjen.</verse><verse id="33">Men en mann spente buen og skjøt på måfå, og han traff Israels konge mellom brynjeskjørtet og brynjen. Da sa han til vognstyreren: Vend om og før meg ut av hæren! Jeg er såret.</verse><verse id="34">Men striden ble stadig hardere denne dagen, og Israels konge holdt seg oppreist i vognen mot syrerne helt til om kvelden. Men på den tiden solen gikk ned, døde han.</verse></chapter><chapter id="19"><verse id="1">Men Judas konge Josjafat vendte uskadd hjem igjen til Jerusalem.</verse><verse id="2">Da gikk seeren Jehu, Hananis sønn, ut mot ham, og sa til kong Josjafat: Skal en hjelpe den ugudelige, og skal du elske dem som hater Herren? For dette hviler Herrens vrede over deg.</verse><verse id="3">Likevel er det også funnet noe godt hos deg. For du har utryddet Astarte-bildene av landet og vendt ditt hjerte til å søke Gud.</verse><verse id="4">Josjafat ble nå en tid i Jerusalem. Siden dro han igjen ut iblant folket, fra Be’er-Sjeba til Efra’im-fjellene, og førte dem tilbake til Herren, deres fedres Gud.</verse><verse id="5">Han innsatte dommere i landet, i hver av de befestede byene i Juda.</verse><verse id="6">Og han sa til dommerne: Akt vel på det dere gjør! For dere dømmer ikke for mennesker, men for Herren, og han er hos dere så ofte dere dømmer.</verse><verse id="7">Så la nå Herrens frykt være over dere! Vær varsomme med hva dere gjør. For hos Herren vår Gud finnes det ingen urett, og han gjør ikke forskjell på folk og tar ikke imot gaver.</verse><verse id="8">Også i Jerusalem innsatte Josjafat noen av levittene og prestene og noen av Israels slekters overhoder til å dømme i Herrens saker og rettstretter. For de var vendt tilbake til Jerusalem.</verse><verse id="9">Og han ga dem denne befaling: Slik skal dere gjøre i Herrens frykt, med troskap og med udelt hjerte:</verse><verse id="10">Hver gang det blir lagt fram for dere en rettssak av deres brødre, de som bor rundt om i sine byer - enten det nå gjelder en drapssak eller lov og bud, vedtekter og forskrifter - da skal dere advare dem, så de ikke synder mot Herren, og det kommer vrede over dere og deres brødre. Slik skal dere gjøre, ellers kommer dere til å dra skyld over dere.</verse><verse id="11">I alle Herrens saker skal ypperstepresten Amarja være formann for dere. Og i alle kongens saker skal Sebadja, Ismaels sønn, fyrsten for Judas hus, være formann. Og levittene skal være tilsynsmenn under dere. Ta nå fatt på verket med godt mot! Herren være med den som gjør det som rett er!</verse></chapter><chapter id="20"><verse id="1">En tid etter hendte det at Moabs barn og Ammons barn, og sammen med dem en del av me’unittene, gikk til krig mot Josjafat.</verse><verse id="2">Folk kom med melding om dette til Josjafat og sa: Det kommer en stor hær mot deg fra den andre siden av havet*, fra Syria. De er alt kommet til Haseson-Tamar, det er En-Gedi.</verse><verse id="3">Da ble Josjafat redd. Han vendte seg i bønn til Herren og lyste ut en faste over hele Juda.</verse><verse id="4">Og Juda samlet seg for å søke hjelp hos Herren. Ja, fra alle Judas byer kom de for å søke Herren.</verse><verse id="5">Da sto Josjafat fram blant dem som var kommet sammen fra Juda og Jerusalem, i Herrens hus foran den nye forgården</verse><verse id="6">og sa: Herre, våre fedres Gud! Er det ikke du som er Gud i himmelen? Du råder over alle folkene og deres riker. I din hånd er kraft og velde. Det er ingen som kan holde stand mot deg.</verse><verse id="7">Har ikke du, vår Gud, drevet dette landets innbyggere ut for ditt folk Israel og gitt det til din venn Abrahams etterkommere for alle tider?</verse><verse id="8">De bosatte seg der og bygde deg en helligdom der for ditt navn og sa:</verse><verse id="9">Om noen ulykke kommer over oss, sverd, straffedom, pest eller hungersnød, så vil vi stille oss foran dette huset og for ditt åsyn. For ditt navn bor i dette huset. Og vi vil rope til deg i vår nød, og så vil du høre og frelse.</verse><verse id="10">Se nå hvordan Ammons barn og Moab og folket fra Se’ir-landet - du ga ikke Israel lov til å trenge inn blant dem da de kom fra landet Egypt, så de bøyde av og dro bort fra dem uten å ødelegge dem -</verse><verse id="11">se nå hvordan de lønner oss! Nå kommer de og vil drive oss ut av din eiendom, som du har gitt oss.</verse><verse id="12">Du vår Gud, vil du ikke holde dom over dem? For vi har ikke styrke nok til å stå imot denne store hæren som kommer mot oss, og vi vet ikke hva vi skal gjøre. Men til deg er våre øyne vendt.</verse><verse id="13">Og hele Juda sto der for Herrens åsyn, selv deres små barn, deres koner og deres sønner.</verse><verse id="14">Da kom Herrens Ånd over levitten Jahasiel, sønn av Sakarja, sønn av Benaja, sønn av Je’iel, sønn av Mattanja, en av Asafs sønner, midt i forsamlingen.</verse><verse id="15">Og han sa: Hør etter, hele Juda og dere Jerusalems innbyggere og du kong Josjafat! Så sier Herren til dere: Frykt ikke! Denne store hæren skal dere ikke være redde for. For denne krigen er ikke deres, men Guds.</verse><verse id="16">Dra ned mot dem i morgen! Da drar de oppover Hassis-bakken, og dere kommer til å møte dem ved enden av dalen midt imot Jeruel-ørkenen.</verse><verse id="17">Men det er ikke dere som skal kjempe her. Dere skal bare stille dere opp og stå og se den frelse Herren vil gi dere - dere fra Juda og Jerusalem. Frykt ikke og vær ikke redde! Dra ut mot dem i morgen, og Herren skal være med dere.</verse><verse id="18">Da bøyde Josjafat seg med ansiktet mot jorden. Og hele Juda og alle Jerusalems innbyggere falt ned for Herrens åsyn og tilba Herren.</verse><verse id="19">Og de levittene som hørte til kahatittenes og korahittenes barn, reiste seg og lovet Herren, Israels Gud, med sterk og høy røst.</verse><verse id="20">Morgenen etter brøt de tidlig opp og dro av sted til Tekoa-ørkenen. Med det samme de dro ut, sto Josjafat fram og sa: Hør på meg, Juda og dere Jerusalems innbyggere! Tro på Herren deres Gud, så skal dere holde stand! Tro på hans profeter, så skal dere ha lykken med dere!</verse><verse id="21">Og han rådførte seg med folket og stilte opp sangere som skulle love Herren i hellig skrud, mens de dro ut foran den væpnede hæren. De skulle synge: Lov Herren, for hans miskunnhet varer til evig tid!</verse><verse id="22">Og da de begynte med sine fryderop og lovsanger, lot Herren noen som lå i bakhold angripe Ammons barn og Moab og folket fra Se’ir-fjellet, som var kommet mot Juda. Og de ble slått.</verse><verse id="23">Ammons barn og Moab vendte seg mot folket fra Se’ir-fjellet og hogg dem ned og ødela dem. Og da de hadde gjort ende på folket fra Se’ir, hjalp de alle til med å ødelegge hverandre.</verse><verse id="24">Da Juda kom opp på høyden der en kunne se ut over ørkenen, og så seg om etter hæren, fikk de se dem ligge døde på jorden, ingen var sluppet unna.</verse><verse id="25">Josjafat og folkene hans dro dit for å dele byttet. Der fant de både gods og døde kropper og en mengde kostbare ting. Det bytte de tok, var så stort at de ikke kunne bære det. I tre dager holdt de på med å plyndre, så mye hærfang var det.</verse><verse id="26">Den fjerde dagen samlet de seg i Lovprisningsdalen. Der lovet de Herren. Derfor heter dette stedet Lovprisningsdalen den dag i dag.</verse><verse id="27">Så vendte alle Judas og Jerusalems menn tilbake. Med Josjafat i spissen dro de glade hjem til Jerusalem. For Herren hadde gitt dem den gleden å seire over fiendene sine.</verse><verse id="28">De dro inn i Jerusalem til Herrens hus med harper og sitarer og trompeter.</verse><verse id="29">Frykt for Gud kom over alle riker rundt i landene, da de hørte at Herren hadde kjempet mot Israels fiender.</verse><verse id="30">Josjafats rike hadde nå fred, fordi hans Gud lot ham få ro på alle kanter.</verse><verse id="31">Slik regjerte Josjafat over Juda. Han var trettifem år gammel da han ble konge, og regjerte tjuefem år i Jerusalem. Hans mor hette Asuba og var datter av Sjilhi.</verse><verse id="32">Han vandret på sin far Asas vei og vek ikke fra den, men gjorde det som var rett i Herrens øyne.</verse><verse id="33">Men offerhaugene ble ikke nedlagt, og folket hadde ennå ikke vendt sitt hjerte til fedrenes Gud.</verse><verse id="34">Det som ellers er å fortelle om Josjafat, både i hans første og i hans senere dager, det er skrevet i Jehus, Hananis sønns krønike, som er tatt med i boken om Israels konger.</verse><verse id="35">Siden inngikk Josjafat, Judas konge, en overenskomst med Akasja, Israels konge, han som bar seg så ugudelig at.</verse><verse id="36">Han kom overens med ham om å bygge skip som skulle gå til Tarsis, og de bygde noen skip i Esjon-Geber.</verse><verse id="37">Da profeterte Elieser, Dodavas sønn, fra Maresja, mot Josjafat og sa: Fordi du har inngått forbund med Akasja, skal Herren la ditt foretagende bli til intet. Og noen av skipene forliste, så de ikke kunne gå til Tarsis.</verse></chapter><chapter id="21"><verse id="1">Josjafat la seg til hvile hos sine fedre og ble begravet hos sin fedre i Davids by. Og hans sønn Joram ble konge etter ham.</verse><verse id="2">Han hadde flere brødre, sønner av Josjafat. De hette Asarja og Jehiel og Sakarja og Asarja og Mikael og Sefatja. Alle disse var sønner av Israels konge* Josjafat.</verse><verse id="3">Deres far ga dem mange gaver av sølv og gull og kostbare ting, og dessuten befestede byer i Juda. Men kongedømmet ga han til Joram, for han var den førstefødte.</verse><verse id="4">Men da Joram hadde overtatt kongedømmet etter sin far og sikret seg makten, drepte han alle brødrene sine med sverd, og dertil noen av Israels høvdinger.</verse><verse id="5">Joram var trettito år gammel da han ble konge, og regjerte åtte år i Jerusalem.</verse><verse id="6">Han vandret på Israels kongers vei, slik som Akabs hus hadde gjort, for han hadde en datter av Akab til kone. Han gjorde det som var ondt i Herrens øyne.</verse><verse id="7">Men Herren ville ikke ødelegge Davids hus på grunn av den pakten som han hadde sluttet med David, og fordi han hadde lovt at han ville la en lampe brenne for ham og hans sønner gjennom alle tider.</verse><verse id="8">I Jorams dager gjorde Edom opprør mot Juda og tok seg en konge.</verse><verse id="9">Da dro Joram dit med sine høvdinger og med alle stridsvognene sine. Han brøt opp om natten og slo edomittene, som hadde omringet ham og høvdingene over stridsvognene.</verse><verse id="10">Slik gjorde Edom opprør mot Juda og har vært skilt fra dem til denne dag. På samme tid falt også Libna fra ham, fordi han hadde forlatt Herren, sine fedres Gud.</verse><verse id="11">Han laget også offerhauger på Juda-fjellene og lokket Jerusalems innbyggere til hor og forførte Juda.</verse><verse id="12">Da kom det et brev til ham fra profeten Elila, og i det sto det: Så sier Herren, din far Davids Gud: Fordi du ikke har vandret på din far Josjafats veier og på Judas konge Asas veier,</verse><verse id="13">men har vandret på Israels kongers vei og lokket Juda og Jerusalems innbyggere til hor, slik som Akabs hus lokket til hor - og fordi du til og med har drept brødrene dine, din egen fars sønner, som var bedre enn du,</verse><verse id="14">så vil Herren la et hardt slag ramme ditt folk og dine sønner og koner og alt det du eier.</verse><verse id="15">Og selv skal du bli rammet av en svær sykdom, en sykdom i innvollene, slik at innvollene skal falle ut etter lang tid med sykdom.</verse><verse id="16">Så egget Herren filistrene og de araberne som bor ved siden av etiopierne, så de ble harme på Joram.</verse><verse id="17">De dro opp mot Juda og brøt inn i landet og førte bort alt gods som fantes i kongens hus. Dessuten førte de bort hans sønner og koner, så han ikke hadde noen sønner igjen unntatt den yngste, Joakas*.</verse><verse id="18">Etter alt dette slo Herren ham med en uhelbredelig sykdom i innvollene.</verse><verse id="19">Og etter lang tid, da to år var gått, falt innvollene ut på grunn av sykdommen, og han døde under harde lidelser. Hans folk tente ikke noe bål for ham, slik som de hadde gjort for hans fedre.</verse><verse id="20">Han var trettito år gammel da han ble konge, og regjerte åtte år i Jerusalem. Han gikk bort, og ingen savnet ham. De begravde ham i Davids by, men ikke i kongegravene.</verse></chapter><chapter id="22"><verse id="1">Deretter gjorde Jerusalems innbyggere hans yngste sønn Akasja til konge etter ham. For alle de eldre var blitt drept av den røverflokken som var kommet til leiren sammen med araberne. Slik ble Jorams sønn Akasja konge i Juda.</verse><verse id="2">Akasja var tjueto år gammel da han ble konge, og han regjerte ett år i Jerusalem. Hans mor hette Atalja og var datter av Omri.</verse><verse id="3">Også han vandret på de samme veier som Akabs hus. For hans mor var hans rådgiver i å leve ugudelig.</verse><verse id="4">Han gjorde det som var ondt i Herrens øyne, likesom Akabs hus. For etter hans fars død var de rådgiverne hans, til ødeleggelse for ham selv.</verse><verse id="5">Det var også rådene deres han fulgte da han sammen med Israels konge Joram, Akabs sønn, dro ut i krig mot Hasael, kongen i Syria, og kjempet mot ham ved Ramot i Gilead. Men syrerne såret Joram.</verse><verse id="6">Da vendte han tilbake for å la seg lege i Jisre’el for de sårene han hadde fått ved Rama da han kjempet mot kongen i Syria, Hasael. Og Judas konge Asarja, Jorams sønn, dro ned til Jisre’el for å se til Joram, Akabs sønn, fordi han var syk.</verse><verse id="7">Men det var Gud som ville at Akasja skulle gå til grunne. Derfor styrte han det slik at han kom til Joram. For da han kom dit, dro han med Joram ut mot Jehu, Nimsis sønn, som Herren hadde salvet til å utrydde Akabs hus.</verse><verse id="8">Så hendte det at Jehu, mens han var i ferd med å fullbyrde dommen over Akabs hus, møtte Judas høvdinger og Akasjas brorsønner, som var i Akasjas tjeneste, og drepte dem.</verse><verse id="9">Så lette han etter Akasja. Han ble grepet mens han holdt seg skjult i Samaria, og de førte ham til Jehu og drepte ham. Så gravla de ham, for de sa: Han er en sønn av Josjafat, som søkte Herren av hele sitt hjerte. Men det var ingen igjen av Akasjas hus som var i stand til å overta kongedømmet.</verse><verse id="10">Da Akasjas mor Atalja fikk vite at sønnen hennes var død, gikk hun i gang med å utrydde hele kongeætten i Judas hus.</verse><verse id="11">Men kongedatteren Josjabat tok Joasj, Akasjas sønn, og førte ham hemmelig bort fra kongesønnene som skulle drepes. Hun førte ham og hans amme inn i et sengkammer. Og Josjabat, kong Jorams datter, presten Jojadas kone - hun var søster til Akasja - gjemte gutten for Atalja, så hun ikke fikk drept ham.</verse><verse id="12">Siden var han hos dem i Guds hus og ble holdt skjult der i seks år, mens Atalja regjerte i landet.</verse></chapter><chapter id="23"><verse id="1">Men i det sjuende året tok Jojada mot til seg og sluttet en pakt med noen av høvedsmennene over hundre - det var Asarja, Jerohams sønn, og Ismael, Johanans sønn, og Asarja, Obeds sønn, og Ma’aseja, Adajas sønn, og Elisjafat, Sikris sønn.</verse><verse id="2">De dro omkring i Juda og samlet levittene fra alle Judas byer sammen med Israels slekters overhoder. Og da de kom til Jerusalem,</verse><verse id="3">gjorde hele forsamlingen en pakt med kongen i Guds hus. Og Jojada sa til dem: Kongens sønn skal være konge, slik som Herren har sagt om Davids sønner.</verse><verse id="4">Hør nå hva dere skal gjøre: Den ene tredjedel av dere, de prestene og levittene som tiltrer vakttjenesten på sabbaten, skal stå vakt ved dørtersklene.</verse><verse id="5">Den andre tredjedelen skal stå vakt ved kongeboligen, og den siste tredjedelen skal stå vakt ved Jesod-porten, og alt folket i forgårdene ved Herrens hus.</verse><verse id="6">Men ingen må komme inn i Herrens hus uten prestene og de av levittene som gjør tjeneste. De kan gå inn, for de er hellige. Men alle de andre av folket skal holde seg etter det Herren har foreskrevet.</verse><verse id="7">Levittene skal stille seg rundt omkring kongen, hver mann med våpen i hånd, og den som kommer inn i huset, skal drepes. Dere skal være hos kongen, både når han går inn og når han går ut.</verse><verse id="8">Levittene og hele Juda gjorde slik som presten Jojada hadde befalt. De tok hver sine menn, både dem som tiltrådte på sabbaten og dem som trådte av på sabbaten, for presten Jojada hadde ikke latt skiftene få avløsning.</verse><verse id="9">Og presten Jojada ga høvedsmennene de spydene og de små og store skjoldene som hadde tilhørt kong David, og som var i Guds hus.</verse><verse id="10">Han stilte alt folket opp, hver mann med våpen i hånd, fra husets høyre side til husets venstre side bort imot alteret og bort imot huset, rundt omkring kongen.</verse><verse id="11">Så førte de kongesønnen ut og satte kronen på ham og overga ham vitnesbyrdet. Og de gjorde ham til konge. Og Jojada og sønnene hans salvet ham og ropte: Kongen leve!</verse><verse id="12">Da Atalja hørte ropet fra folket som sprang fram og hyllet kongen, gikk hun inn i Herrens hus til folket.</verse><verse id="13">Der fikk hun se at kongen sto ved sin søyle ved inngangen, og høvedsmennene og trompetblåserne sto hos ham. Hele folkemengden gledet seg og blåste i trompetene. Og sangerne var der med instrumentene sine og sang Herrens lov og pris. Da flerret Atalja klærne sine og ropte: Opprør, opprør!</verse><verse id="14">Men presten Jojada sendte ut høvedsmennene, de som var satt over hæren, og han sa til dem: Før henne ut mellom rekkene. Om noen følger henne, så skal han drepes med sverd. For presten hadde sagt: Dere skal ikke drepe henne i Herrens hus.</verse><verse id="15">Så gjorde de plass for henne til begge sider, og da hun kom dit hvor Hesteporten fører inn til kongens hus, drepte de henne.</verse><verse id="16">Og Jojada sluttet en pakt mellom seg og alt folket, og med kongen, at de skulle være Herrens folk.</verse><verse id="17">Og alt folket gikk inn i Ba’als hus og rev det ned. Hans altere og avgudsbildene knuste de. Og Ba’als prest Mattan drepte de foran altrene.</verse><verse id="18">Jojada overlot tilsynet i Herrens hus til de levittiske prestene, som David hadde inndelt i skift for tjenesten i Herrens hus. De skulle ofre Herrens brennoffer, som skrevet er i Mose lov, med glede og sang, etter Davids forskrift.</verse><verse id="19">Og han satte dørvoktere ved portene til Herrens hus, for at ingen som var blitt uren på noen måte, skulle komme inn der.</verse><verse id="20">Så tok han med seg høvedsmennene over hundre og de fornemste og de mektige blant folket og hele folkemengden, og førte kongen ned fra Herrens hus. De gikk gjennom den øvre porten inn i kongens hus og satte kongen på kongetronen.</verse><verse id="21">Hele folkemengden gledet seg, og byen var rolig. Men Atalja hadde de drept med sverd.</verse></chapter><chapter id="24"><verse id="1">Joasj var sju år gammel da han ble konge, og han regjerte førti år i Jerusalem. Hans mor hette Sibja og var fra Be’er-Sjeba.</verse><verse id="2">Joasj gjorde det som var rett i Herrens øyne, så lenge presten Jojada levde.</verse><verse id="3">Jojada lot ham få to koner, og han fikk sønner og døtre.</verse><verse id="4">Siden fikk Joasj i sinne å sette Herrens hus i stand.</verse><verse id="5">Han samlet prestene og levittene og sa til dem: Dra ut til byene i Juda og samle inn penger fra hele Israel til å utbedre deres Guds hus etter det som trengs fra år til år. Skynd dere med å gjøre dette! Men levittene skyndte seg ikke.</verse><verse id="6">Da kalte kongen til seg ypperstepresten Jojada og sa til ham: Hvorfor har du ikke sett etter at levittene kommer med den avgiften fra Juda og fra Jerusalem som er pålagt av Herrens tjener Moses, og som Israels menighet skal utrede til vitnesbyrdets telt?</verse><verse id="7">For den ugudelige Ataljas sønner har ødelagt Guds hus. Til og med alle de hellige ting i Herrens hus har de brukt til Ba’alene.</verse><verse id="8">Så befalte kongen at de skulle lage en kiste og sette den utenfor porten til Herrens hus.</verse><verse id="9">Og det ble kunngjort i Juda og i Jerusalem at folk skulle komme til Herren med den avgiften som Guds tjener Moses hadde pålagt Israel i ørkenen.</verse><verse id="10">Da bar alle høvdingene og alt folket pengene fram med glede og kastet dem i kisten til den ble full.</verse><verse id="11">Og hver gang levittene bar kisten inn til kongens tilsynsmenn, og de så at det var mange penger i den, da kom kongens skrivere og den tilsynsmannen som ypperstepresten hadde innsatt, og tømte den. Og så bar de den tilbake og satte den på plass igjen. Slik gjorde de dag etter dag og samlet en mengde penger.</verse><verse id="12">Så overga kongen og Jojada pengene til dem som var ansvarlige for arbeidet på Herrens hus. De leide steinhoggere og tømmermenn til å sette Herrens hus i stand, likeså jernsmeder og kobbersmeder til å utbedre Herrens hus.</verse><verse id="13">Arbeidsfolkene arbeidet, og utbedringsarbeidet gikk fram under deres hender. De satte Guds hus i stand igjen etter dets rette mål, og gjorde det sterkt.</verse><verse id="14">Da de var ferdige, bar de resten av pengene til kongen og Jojada, og han brukte dem til å lage redskaper til Herrens hus: redskaper til tjenesten og ofringen og skåler og gullkar og sølvkar. De ofret stadig brennoffer i Herrens hus så lenge Jojada levde.</verse><verse id="15">Men Jojada ble gammel og mett av dager, og han døde, Han var ett hundre og tretti år gammel da han døde.</verse><verse id="16">De begravde ham i Davids by hos kongene, fordi han hadde gjort vel mot Israel og mot Gud og mot hans hus.</verse><verse id="17">Men etter Jojadas død kom Judas høvdinger og kastet seg ned for kongen*. Og kongen hørte på dem.</verse><verse id="18">Og de forlot Herrens, sine fedres Guds hus og dyrket Astarte-bildene og de andre avgudene. Det kom vrede over Juda og Jerusalem på grunn av den skyld de pådro seg.</verse><verse id="19">Herren sendte profeter blant dem for å føre dem tilbake til seg. Og de advarte dem, men de hørte ikke på dem.</verse><verse id="20">Da kom Guds Ånd over Sakarja, presten Jojadas sønn. Han sto fram for folket og sa til dem: Så sier Gud: Hvorfor bryter dere Herrens bud? På den måten kan det ikke gå dere vel. Fordi dere har forlatt Herren, forlater han dere.</verse><verse id="21">Men de sammensverget seg mot ham og steinet ham på kongens befaling i forgården til Herrens hus.</verse><verse id="22">Kong Joasj glemte den kjærlighet hans far Jojada hadde vist ham - men drepte sønnen hans. Men i det samme han døde, ropte han: Herren skal se det og hevne det!</verse><verse id="23">Så skjedde det, da året var omme, at syrernes hær dro opp mot Joasj. De kom til Juda og Jerusalem og utryddet alle høvdingene i folket og sendte alt det krigsbytte de tok, til kongen i Damaskus.</verse><verse id="24">Det var ikke mange mann i syrerhæren som kom. Likevel ga Herren en meget tallrik hær i deres hånd, fordi de hadde forlatt Herren, sine fedres Gud. Slik fullbyrdet de straffe-dommen over Joasj.</verse><verse id="25">Da de dro bort fra ham, lot de ham etter seg i svære lidelser. Hans tjenere sammensverget seg mot ham, fordi han hadde drept presten Jojadas sønner. De drepte ham der han lå i sengen, og slik døde han. Og de begravde ham i Davids by, men ikke i kongegravene.</verse><verse id="26">De som hadde sammensverget seg mot ham, var Sabad, sønn av ammonittkvinnen Sjimat, og Josabad, sønn av moabittkvinnen Sjimrit.</verse><verse id="27">Om hans sønner og de mange profetord som ble talt imot ham, og den grundige utbedring av Guds hus, om dette er det skrevet i kongenes historiebok. Og hans sønn Amasja ble konge etter ham.</verse></chapter><chapter id="25"><verse id="1">Amasja var tjuefem år gammel da han ble konge. Han regjerte i Jerusalem i tjueni år. Hans mor hette Joaddan og var fra Jerusalem.</verse><verse id="2">Han gjorde det som var rett i Herrens øyne, men ikke med udelt hjerte.</verse><verse id="3">Så snart han hadde fått kongedømmet fast i sin hånd, slo han i hjel dem av tjenerne sine som hadde slått i hjel hans far, kongen.</verse><verse id="4">Men deres barn drepte han ikke. Han gjorde etter det som er skrevet i loven, i Moseboken, hvor Herren har gitt dette bud: Foreldre skal ikke lide døden for sine barns skyld, og barn skal ikke lide døden for sine foreldres skyld, men enhver skal dø for sin egen synd.</verse><verse id="5">Siden samlet Amasja Juda. Han stilte dem opp etter deres familier under høvedsmennene over tusen og under høvedsmennene over hundre, i hele Juda og Benjamin. Han mønstret dem fra tjueårsalderen og oppover, og han fant ut at det var tre hundre tusen utvalgte stridsdyktige menn som kunne føre spyd og skjold.</verse><verse id="6">Dessuten leide han i Israel hundre tusen djerve stridsmenn for hundre talenter sølv.</verse><verse id="7">Men en Guds mann kom til ham og sa: La ikke israelitthæren gå sammen med deg, konge! For Herren er ikke med Israel - ikke med noen av Efra’ims barn.</verse><verse id="8">Men dra du fram! Gjør det, og gå modig i striden! Ellers vil Gud la deg falle for fienden. For det står i Guds makt både å hjelpe og å felle.</verse><verse id="9">Og Amasja spurte Guds mann: Men hva blir det da av de hundre talentene som jeg har gitt hærflokken fra Israel? Guds mann svarte: Herren kan gi deg mer enn dette.</verse><verse id="10">Da skilte Amasja ut den flokken som var kommet til ham fra Efra’im, og lot dem dra hjem igjen. Derfor ble de harme på Juda, og de vendte hjem i brennende vrede.</verse><verse id="11">Men Amasja tok mot til seg og dro ut med folkene sine. Han kom til Saltdalen, og der hogg han ned ti tusen mann av Se’irs barn*.</verse><verse id="12">Og Judas barn tok ti tusen mann levende til fange. De førte dem opp på toppen av et berg og styrtet dem ned utfor berget, så de ble knust alle sammen.</verse><verse id="13">Men noen av den flokken som Amasja hadde sendt hjem, så de ikke fikk dra med ham i krigen, falt inn i Judas byer fra Samaria til Bet-Horon. Der hogg de ned tre tusen mann og tok mye hærfang.</verse><verse id="14">Da Amasja kom tilbake og hadde slått edomittene, førte han Se’irs barns guder med seg og stilte dem opp som sine guder. Han kastet seg ned for dem og brente røkelse for dem.</verse><verse id="15">Da ble Herrens vrede opptent mot Amasja. Han sendte en profet til ham, og han sa til ham: Hvorfor søker du dette folkets guder, de som ikke kunne redde sitt eget folk av din hånd?</verse><verse id="16">Men da han talte slik til ham, svarte han ham: Har vi satt deg til rådgiver for kongen? Hold opp med dette! Hvorfor vil du endelig bli slått i hjel? - Da holdt profeten opp, og han sa: Jeg vet at Gud har besluttet å ødelegge deg, siden du har gjort dette og ikke hørt på mitt råd.</verse><verse id="17">Men Judas konge Amasja holdt råd og sendte så bud til Israels konge Joasj, sønn av Joakas, Jehus sønn, og sa: Kom, la oss prøve styrke med hverandre!</verse><verse id="18">Men Israels konge Joasj sendte bud til Judas konge Amasja og svarte: Tornebusken på Libanon sendte bud til sederen på Libanon og sa: La min sønn få din datter til kone! Men de ville dyrene på Libanon kom farende og trampet ned tornebusken.</verse><verse id="19">Du tenker: Jeg har slått Edom! Og derfor er du blitt overmodig og vil vinne enda mer ære. Bli bare hjemme! Hvorfor vil du kalle ulykken ned over deg, så du går til grunne, både du og Juda med deg?</verse><verse id="20">Men Amasja hørte ikke på ham. Det var Gud som styrte det slik. Han ville gi dem i fiendehånd, fordi de hadde søkt Edoms guder.</verse><verse id="21">Da dro Israels konge Joasj opp, og han og Judas konge Amasja prøvde styrke med hverandre ved Bet-Sjemesj, som hører til Juda.</verse><verse id="22">Og Judas menn ble slått av Israel. De flyktet hver til sitt hjem.</verse><verse id="23">Men Judas konge Amasja, sønn av Joasj, Joakas’ sønn, ble tatt til fange av Israels konge Joasj ved Bet-Sjemesj. Han førte ham til Jerusalem. Og han rev ned et stykke av Jerusalems mur, fra Efra’im-porten til Hjørneporten, fire hundre alen.</verse><verse id="24">Han tok alt det gullet og sølvet og alle de karene som fantes i Guds hus hos Obed-Edom*. Likeså skattene i kongens hus og dessuten gislene. Så vendte han tilbake til Samaria.</verse><verse id="25">Judas konge Amasja, Joasjs sønn, levde femten år etter at Israels konge Joasj, Joakas’ sønn, var død.</verse><verse id="26">Det som ellers er å fortelle om Amasja, både i hans første og i hans senere dager, er skrevet i boken om Judas og Israels konger.</verse><verse id="27">Men fra den tid Amasja falt fra Herren, gjorde de en sammensvergelse mot ham i Jerusalem. Han flyktet til Lakisj. Men de sendte folk etter ham til Lakisj, og de drepte ham der.</verse><verse id="28">Så kjørte de ham derfra med hester og begravde ham hos hans fedre i Judas by.</verse></chapter><chapter id="26"><verse id="1">Hele Judas folk tok og gjorde Ussia, som da var seksten år gammel, til konge etter hans far Amasja.</verse><verse id="2">Han gjorde Eilat til en befestet by og vant den tilbake til Juda, etter at kongen hadde lagt seg til hvile hos sine fedre.</verse><verse id="3">Ussia var seksten år gammel da han ble konge. Han regjerte femtito år i Jerusalem. Hans mor hette Jekilja og var fra Jerusalem.</verse><verse id="4">Han gjorde det som var rett i Herrens øyne, slik som hans far Amasja hadde gjort.</verse><verse id="5">Han søkte Gud så lenge Sakarja levde, han som skjønte seg på Guds syner. Så lenge han søkte Herren, lot Gud det gå ham vel.</verse><verse id="6">Han dro ut og kjempet mot filistrene og rev ned bymuren i Gat og Jabne og Asjdod. Han bygde byer ved Asjdod og på andre steder i filistrenes land.</verse><verse id="7">Gud hjalp ham mot filistrene og mot de araberne som bodde i Gur-Ba’al, og mot me’unittene.</verse><verse id="8">Og ammonittene kom med gaver til Ussia. Hans navn nådde helt til Egypt, for han ble overmåte mektig.</verse><verse id="9">Ussia bygde tårn i Jerusalem ved Hjørneporten og ved Dalporten og ved Vinkelen, og på den måten gjorde han disse stedene faste og sterke.</verse><verse id="10">Han bygde også tårn i ørkenen og hogg ut mange brønner, for han hadde stor buskap både i lavlandet og på høysletten. Han hadde jordbrukere og vingårdsmenn på fjellene og i hagene, for jordbruket lå ham på hjertet.</verse><verse id="11">Ussia hadde en krigsdyktig hær, som dro ut i strid i flokker, mønstret og talt av statsskriveren Je’uel og tilsynsmannen Ma’aseja, under ledelse av Hananja, en av kongens høvdinger.</verse><verse id="12">To tusen seks hundre var det fulle tallet på de djerve stridsmennene som var familieoverhoder.</verse><verse id="13">Under dem sto en krigshær på tre hundre og sju tusen fem hundre mann, som gjorde krigstjeneste med kraft og mot, og som hjalp kongen mot fienden.</verse><verse id="14">Hele denne hæren utrustet Ussia med skjold og spyd og hjelmer og brynjer og buer og slyngesteiner.</verse><verse id="15">I Jerusalem fikk han laget krigsmaskiner som var oppfunnet av kloke menn. De skulle stilles opp på tårnene og murhjørnene til å skyte ut piler og store steiner. Hans navn nådde vidt omkring, for han ble hjulpet på underfull måte, og han fikk stor makt.</verse><verse id="16">Men da han var blitt mektig, ble han overmodig i sitt hjerte, til sin egen undergang. Han ble ulydig mot Herren sin Gud, og gikk inn i Herrens helligdom for å brenne røkelse på røkofferalteret.</verse><verse id="17">Presten Asarja gikk inn etter ham, og med ham åtti av Herrens prester, modige menn.</verse><verse id="18">De trådte fram mot kong Ussia og sa til ham: Det tilkommer ikke deg, Ussia, å brenne røkelse for Herren, men bare prestene, Arons sønner, de som er viet til det. Gå ut av helligdommen! For du har vært ulydig, og det blir deg ikke til ære for Gud Herren.</verse><verse id="19">Da ble Ussia vred. Han holdt et røkelseskar i hånden og ville nettopp til å brenne røkelse. Men da hans vrede brøt løs mot prestene, brøt det ut spedalskhet i hans panne, mens han sto der foran prestene i Herrens hus ved røkofferalteret.</verse><verse id="20">Da ypperstepresten Asarja og alle prestene vendte seg mot ham, så de at han var spedalsk på pannen. Da drev de ham raskt bort derfra, og selv skyndte han seg også å komme ut, for Herren hadde slått ham.</verse><verse id="21">Siden var kong Ussia spedalsk til sin dødsdag. Han bodde i et hus for seg selv som spedalsk, for han var utelukket fra Herrens hus. Hans sønn Jotam sto for kongens hus og dømte landets folk.</verse><verse id="22">Det som ellers er å fortelle om Ussia, både i hans første og i hans senere dager, har profeten Jesaja, Amos’ sønn, skrevet opp.</verse><verse id="23">Ussia la seg til hvile hos sine fedre. De begravde ham nær hans fedre på den begravelsesplassen som tilhørte kongene. For de sa: Han er spedalsk. Og hans sønn Jotam ble konge etter ham.</verse></chapter><chapter id="27"><verse id="1">Jotam var tjuefem år da han ble konge. Han regjerte seksten år i Jerusalem. Hans mor hette Jerusja og var datter av Sadok.</verse><verse id="2">Han gjorde det som var rett i Herrens øyne, slik som hans far Ussia hadde gjort, men han gikk ikke inn i Herrens helligdom. Men folket fortsatte med å gjøre det som var ondt.</verse><verse id="3">Jotam bygde den øvre porten til Herrens hus, og han bygde mye på Ofel-muren.</verse><verse id="4">Han bygde også byer i Juda-fjellene, og i skogene bygde han borger og tårn.</verse><verse id="5">Han førte krig med Ammons barns konge og overvant dem, så Ammons barn det året måtte gi ham hundre talenter sølv og ti tusen kor hvete og ti tusen kor bygg. Det samme måtte Ammons barn gi ham også i det andre og det tredje året.</verse><verse id="6">Og Jotam ble mektig, for han vandret stadig for Herrens, sin Guds åsyn.</verse><verse id="7">Det som ellers er å fortelle om Jotam, om alle hans kriger og alt det han foretok seg, det er skrevet i boken om Israels og Judas konger.</verse><verse id="8">Han var tjuefem år gammel da han ble konge, og regjerte seksten år i Jerusalem.</verse><verse id="9">Jotam la seg til hvile hos sine fedre, og de begravde ham i Davids by. Og hans sønn Akas ble konge etter ham.</verse></chapter><chapter id="28"><verse id="1">Akas var tjue år gammel da han ble konge, og regjerte seksten år i Jerusalem. Han gjorde ikke det som var rett i Herrens øyne, som hans far David hadde gjort,</verse><verse id="2">men vandret på Israels kongers veier og laget til og med støpte bilder av Ba’alene.</verse><verse id="3">Han brente røkelse i Hinnoms sønns dal, og han lot sønnene sine gå gjennom ilden etter de avskyelige skikker hos de hedningefolkene som Herren hadde drevet bort for Israels barn.</verse><verse id="4">Han ofret og brente røkelse på haugene og bakkene og under hvert grønt tre.</verse><verse id="5">Så ga Herren hans Gud ham i syrerkongens hånd. De slo ham og førte mange av folkene hans bort som fanger til Damaskus. Han ble også gitt i Israels konges hånd, som vant en stor seier over ham.</verse><verse id="6">Pekah, Remaljas sønn, drepte på én dag hundre og tjue tusen mann i Juda, alle sammen djerve menn, fordi de hadde forlatt Herren, sine fedres Gud.</verse><verse id="7">Og Sikri, en stor stridsmann fra Efra’im, drepte kongesønnen Ma’aseja og slottshøvdingen Asrikam og Elkana, som var nest etter kongen.</verse><verse id="8">Israels barn førte bort med seg to hundre tusen fanger fra sine brødre - deres koner, sønner og døtre. De tok også mye krigsbytte blant dem og førte det til Samaria.</verse><verse id="9">Der var det en Herrens profet som hette Oded. Han gikk ut mot hæren da den kom til Samaria, og sa til dem: Hør, Herren, deres fedres Gud, har i sin harme over Juda gitt dem i deres hånd. Men dere har hogd ned blant dem med slik vrede at det er nådd like til himmelen.</verse><verse id="10">Og nå tenker dere på å tvinge Judas og Jerusalems barn til å være treller og trellkvinner for dere. Har dere ikke selv skyld nok på dere for Herren deres Gud?</verse><verse id="11">Så hør nå på meg, og send tilbake de fangene som dere har tatt blant deres brødre! For Herrens brennende vrede er over dere.</verse><verse id="12">Da var det noen menn blant overhodene for Efra’ims barn - det var Asarja, Johanans sønn, og Berekja, Mesjillemots sønn, og Hiskia, Sjallums sønn, og Amasa, Hadlais sønn - som trådte fram for dem som kom fra krigen,</verse><verse id="13">og sa til dem: Dere skal ikke føre fangene inn her! Dere tenker på å øke våre synder og vår skyld, og føre skyld for Herren over oss. Men vår skyld er alt stor nok, og det er brennende vrede over Israel.</verse><verse id="14">Da ga stridsmennene fra seg fangene og hærfanget for høvdingenes og hele folkemengdens øyne.</verse><verse id="15">Og de mennene som nettopp er nevnt, kom og tok fangene og kledde alle som var nakne blant dem, med klær som de tok fra hærfanget. De ga dem både klær og sko, mat og drikke, og salvet dem. Og alle de skrøpelige blant dem satte de opp på esler og førte dem til Jeriko, Palmebyen, til brødrene deres. Så vendte de selv hjem igjen til Samaria.</verse><verse id="16">På denne tiden sendte kong Akas bud til kongene i Assyria og ba dem om hjelp.</verse><verse id="17">For også edomittene kom og slo Juda og førte bort fanger.</verse><verse id="18">Og filistrene angrep byene i Juda, både i lavlandet og i sydlandet. De inntok Bet-Sjemesj og Ajalon og Gederot, likeså Soko med tilhørende landsbyer og Timna med tilhørende landsbyer og Gimso med tilhørende landsbyer, og bosatte seg der.</verse><verse id="19">For Herren ville ydmyke Juda for Israels konge Akas’ skyld, fordi han hadde forført Juda til ugudelighet og hadde båret seg så troløst at mot Herren.</verse><verse id="20">Så kom kongen i Assyria, Tilgat-Pilneser, mot ham og angrep ham istedenfor å støtte ham.</verse><verse id="21">For enda Akas plyndret Herrens hus og kongens hus og høvdingene, og ga det til Assyrias konge, så hjalp det ham ikke.</verse><verse id="22">Og på den tiden han var i nød, bar han seg enda mer troløst at mot Herren - han, kong Akas.</verse><verse id="23">Han ofret til gudene i Damaskus, som hadde slått ham, og sa: Siden syrerkongenes guder har hjulpet dem, så vil jeg ofre til dem for at de skal hjelpe meg. Men det ble til ulykke for ham og for hele Israel.</verse><verse id="24">Akas samlet også karene i Guds hus og brøt gullet av dem og stengte dørene til Herrens hus, og laget seg alter ved hvert hjørne i Jerusalem.</verse><verse id="25">Og i hver eneste by i Juda laget han hauger til å brenne røkelse på for fremmede guder, og slik vakte han harme hos Herren, sine fedres Gud.</verse><verse id="26">Det som ellers er å fortelle om ham og alt det han foretok seg, både i sine første og i sine senere dager, det er skrevet i boken om Judas og Israels konger.</verse><verse id="27">Akas la seg til hvile hos sine fedre, og de begravde ham i byen, i Jerusalem. Men de ville ikke legge ham i Israels kongers graver. Og hans sønn Hiskia ble konge etter ham.</verse></chapter><chapter id="29"><verse id="1">Hiskia ble konge da han var tjuefem år gammel. Han regjerte tjueni år i Jerusalem. Hans mor hette Abia, Sakarjas datter.</verse><verse id="2">Han gjorde det som var rett i Herrens øyne, slik som hans far David hadde gjort.</verse><verse id="3">I sin regjerings første år, i den første måneden, åpnet han igjen dørene til Herrens hus og satte dem i stand.</verse><verse id="4">Så hentet han prestene og levittene og samlet dem på den åpne plassen mot øst.</verse><verse id="5">Og han sa til dem: Hør på meg, levitter! Hellige nå dere selv, og hellige Herrens, deres fedres Guds hus og få urenheten ut av helligdommen!</verse><verse id="6">For våre fedre har båret seg troløst at og gjort det som er ondt i Herrens, vår Guds øyne. De har forlatt ham. De har vendt sitt åsyn bort fra Herrens tabernakel og vendt ham ryggen.</verse><verse id="7">De har også stengt dørene til forhallen og slokket lampene og ikke brent røkelse og ikke ofret brennoffer i helligdommen for Israels Gud.</verse><verse id="8">Derfor er Herrens vrede kommet over Juda og Jerusalem. Og han har overgitt dem til mishandling, til ødeleggelse og til spott, slik som dere kan se med egne øyne.</verse><verse id="9">Derfor er våre fedre falt for sverdet, og våre sønner og døtre og koner er i fangenskap.</verse><verse id="10">Nå har jeg i sinne å slutte en pakt med Herren, Israels Gud, så hans brennende vrede kan vende seg bort fra oss.</verse><verse id="11">Mine sønner, nå må dere ikke være dovne! For dere har Herren utvalgt til å stå for hans åsyn og tjene ham, til å være hans tjenere og brenne røkelse for ham.</verse><verse id="12">Så tok da levittene fatt på arbeidet. Av kahatittenes barn var det Mahat, Amasais sønn, og Joel, Asarjas sønn. Av Meraris barn var det Kis, Abdis sønn, og Asarja, Jehallelels sønn. Av gersjonittene var det Joah, Simmas sønn, og Eden, Joahs sønn.</verse><verse id="13">Av Elisafans barn var det Simri og Je’uel, av Asafs barn var det Sakarja og Mattanja.</verse><verse id="14">Av Hemans barn var det Jehuel og Sjime’i. Av Jedutuns barn var det Sjemaja og Ussiel.</verse><verse id="15">De samlet brødrene sine og helliget seg. Så gikk de inn for å rense Herrens hus, slik som kongen hadde befalt etter Herrens ord.</verse><verse id="16">Prestene gikk inn i det indre av Herrens hus for å rense det. Og all den urenheten som de fant i Herrens tempel, førte de ut i forgården til Herrens hus. Der tok levittene imot det og bar det ut til Kedron-bekken.</verse><verse id="17">Den første dagen i den første måneden begynte de å hellige seg. Og den åttende dagen i måneden gikk de inn i Herrens forhall og helliget Herrens hus i åtte dager. Og den sekstende dagen i den første måneden var de ferdige.</verse><verse id="18">Deretter gikk de inn til kong Hiskia og sa: Vi har renset hele Herrens hus og brennofferalteret med alt som hører til det, og skuebrødsbordet med alt som hører til det.</verse><verse id="19">Og alle de karene som kong Akas i sin troløshet hadde vanhelliget mens han var konge, dem har vi satt i stand og helliget. Nå står de foran Herrens alter.</verse><verse id="20">Tidlig neste morgen samlet kong Hiskia byens høvdinger og gikk opp til Herrens hus.</verse><verse id="21">De kom med sju okser, sju værer, sju lam og sju geitebukker til syndoffer for riket og for helligdommen og for Juda. Han befalte Arons barn, prestene, å ofre dem på Herrens alter.</verse><verse id="22">De slaktet da oksene, og prestene tok imot blodet og stenket det på alteret. Så slaktet de værene og stenket blodet på alteret. Så slaktet de lammene og stenket blodet på alteret.</verse><verse id="23">Deretter førte de syndofferbukkene fram foran kongen og menigheten, og de la hendene på dem.</verse><verse id="24">Og prestene slaktet dem og stenket blodet av dem på alteret som syndoffer, til soning for hele Israel. For kongen hadde befalt at brennofferet og syndofferet skulle være for hele Israel.</verse><verse id="25">Og han lot levittene stille seg opp i Herrens hus med cymbler og harper og sitarer, slik som David og kongens seer Gad og profeten Natan hadde foreskrevet. For det var Herren som hadde gitt denne forskriften gjennom profetene sine.</verse><verse id="26">Levittene sto med Davids musikkinstrumenter og prestene med trompetene.</verse><verse id="27">Så bød Hiskia at de skulle ofre brennofferet på alteret. På samme tid som ofringen begynte, begynte også sangen for Herren og trompetene å lyde, ledsaget av Davids, Israels konges instrumenter.</verse><verse id="28">Hele menigheten kastet seg ned mens sangen lød og trompetene klang. Alt dette varte til ofringen var fullført.</verse><verse id="29">Da de var ferdige med ofringen, falt de på kne, både kongen og alle de som var sammen med ham, og de tilba.</verse><verse id="30">Så befalte kong Hiskia og høvdingene at levittene skulle love Herren med Davids og seeren Asafs ord. Og de lovet ham med fryd og bøyde seg ned og tilba.</verse><verse id="31">Hiskia tok da til orde og sa: Nå har dere innviet dere selv til Herren. Kom nå hit og før fram slaktofferet og takkofferet til Herrens hus! Da kom menigheten med slaktoffer og takkoffer. Hver den som var drevet av sitt hjerte til det, kom også med brennoffer.</verse><verse id="32">Og tallet på de brennofrene som menigheten førte fram, var sytti okser, ett hundre værer og to hundre lam. Alt dette var til brennoffer for Herren.</verse><verse id="33">De andre ofrene som ble båret fram, var seks hundre storfe og tre tusen småfe.</verse><verse id="34">Det var ikke prester nok til å flå alle brennofrene, derfor fikk de hjelp av sine brødre levittene til arbeidet var ferdig, og til de andre prestene hadde helliget seg. For levittene hadde et mer villig hjerte til å hellige seg enn prestene.</verse><verse id="35">Det var også en mengde brennoffer. Til det kom fettstykkene av fredsofrene og de drikkoffer som hørte til brennofrene. Slik kom tjenesten i Herrens hus i sin rette skikk.</verse><verse id="36">Og Hiskia og hele folket gledet seg over det som Gud hadde gjort for folket. For alt dette var skjedd med én gang.</verse></chapter><chapter id="30"><verse id="1">Så sendte Hiskia bud omkring til hele Israel og Juda. Han skrev også brev til Efra’im og Manasse om at de skulle komme til Herrens hus i Jerusalem og holde påske for Herren, Israels Gud.</verse><verse id="2">Kongen og høvdingene hans og hele menigheten i Jerusalem holdt råd om å holde påske i den andre måneden.</verse><verse id="3">For de kunne ikke holde den med det samme, fordi det ennå ikke var prester nok som hadde helliget seg, og folket var ikke samlet i Jerusalem.</verse><verse id="4">Kongen og hele menigheten syntes det var rett.</verse><verse id="5">Derfor besluttet de å rope ut i hele Israel, fra Be’er-Sjeba til Dan, at folk skulle komme og holde påske for Herren, Israels Gud, i Jerusalem. For de hadde ikke holdt den i samlet flokk, slik som det er foreskrevet.</verse><verse id="6">Så dro da ilbudene av sted med brevene fra kongen og hans høvdinger. De dro omkring i hele Israel og Juda, slik som kongen hadde befalt, og sa: Israels barn! Vend om til Herren, Abrahams, Isaks og Israels Gud, så han kan vende seg til den rest av dere som har sluppet unna assyrerkongens hånd.</verse><verse id="7">Vær ikke som deres fedre og deres brødre, som bar seg troløst at mot Herren, fedrenes Gud, så han overga dem til ødeleggelse, slik som dere selv ser.</verse><verse id="8">Vær nå ikke så stive i nakken som deres fedre var! Gi Herren hånden og kom til hans helligdom, som han har helliget for alle tider. Tjen Herren deres Gud, så hans brennende vrede må vende seg bort fra dere.</verse><verse id="9">For når dere vender om til Herren, da skal deres brødre og deres sønner finne barmhjertighet hos dem som holder dem fanget, og komme tilbake til dette landet. For Herren deres Gud er nådig og barmhjertig. Han vil ikke vende sitt åsyn bort fra dere, dersom dere vender om til ham.</verse><verse id="10">Ilbudene dro omkring fra by til by i Efra’ims og Manasses land og helt til Sebulon. Men folk bare lo av dem og spottet dem.</verse><verse id="11">Det var bare noen få i Asjer og Manasse og Sebulon som ydmyket seg og kom til Jerusalem.</verse><verse id="12">Også i Juda virket Guds hånd, så han ga dem et samdrektig sinn til å gjøre det som kongen og høvdingene hadde befalt etter Herrens ord.</verse><verse id="13">Mye folk samlet seg i Jerusalem for å holde de usyrede brøds høytid i den andre måneden - det ble en meget stor forsamling.</verse><verse id="14">Først fikk de bort de altrene som fantes i Jerusalem. Også alle røkelseskarene tok de bort og kastet dem i Kedron-bekken.</verse><verse id="15">Så slaktet de påskelammet på den fjortende dagen i den andre måneden. Prestene og levittene ble gjort til skamme, så de helliget seg og førte fram brennoffer til Herrens hus.</verse><verse id="16">De stilte seg på sin plass, som det var foreskrevet dem, etter Guds mann Mose lov. Og prestene stenket blodet som levittene rakte dem.</verse><verse id="17">For det var mange i forsamlingen som ikke hadde helliget seg. Derfor utførte levittene slaktingen av påskelammene for alle dem som ikke var rene, så de kunne hellige dem for Herren.</verse><verse id="18">For en mengde av folket, mange fra Efra’im og Manasse, Issakar og Sebulon, hadde ikke renset seg, men åt påskelammet uten å akte på det som var foreskrevet. Men Hiskia ba for dem og sa: Herren, som er god, vil tilgi</verse><verse id="19">hver den som har vendt seg av hele sitt hjerte til å søke Gud Herren, sine fedres Gud, selv om han ikke er ren slik som helligdommen krever det.</verse><verse id="20">Og Herren bønnhørte Hiskia og helbredet folket.</verse><verse id="21">Slik holdt de av Israels barn som var til stede i Jerusalem, de usyrede brøds høytid i sju dager med stor glede. Prestene og levittene lovet Herren dag for dag med instrumenter som priste Herrens makt.</verse><verse id="22">Hiskia talte vennlig til alle de levittene som hadde vist seg særlig dyktige i Herrens tjeneste. De åt høytidsofferet i sju dager og ofret fredsoffer og lovet Herren, sine fedres Gud.</verse><verse id="23">Hele menigheten kom overens om å holde høytid i sju dager til. Så holdt de høytid med glede i de sju dagene.</verse><verse id="24">For Hiskia, Judas konge, ga menigheten tusen okser og sju tusen småfe, og høvdingene ga menigheten tusen okser og ti tusen småfe. Og mange prester helliget seg.</verse><verse id="25">Hele Judas menighet gledet seg, og prestene og levittene og alle de som var kommet sammen fra Israel, og de fremmede som var kommet fra Israels land eller bodde i Juda.</verse><verse id="26">Det var stor glede i Jerusalem, for siden Israels konge Salomos, Davids sønns dager hadde det ikke hendt noe slikt i Jerusalem.</verse><verse id="27">Og de levittiske prestene sto opp og velsignet folket. Deres røst ble hørt, og deres bønn nådde til himmelen, hans hellige bolig.</verse></chapter><chapter id="31"><verse id="1">Da de nå var ferdige med alt dette, dro alle de israelittene som var til stede, ut i byene i Juda. De knuste billedstøttene og hogg Astarte-bildene i stykker og rev ned offerhaugene og altrene i hele Juda og Benjamin og i Efra’im og Manasse, til det ikke var noe igjen av dem. Så vendte alle Israels barn hjem igjen til sine byer, hver til sin eiendom.</verse><verse id="2">Hiskia ordnet prestenes og levittenes skift, etter som de hørte til det ene eller det andre skiftet, så både prestene og levittene fikk hver sin særskilte tjeneste med å bære fram brennoffer og fredsoffer, å utføre gudstjenesten og å synge Herrens lov og pris i portene til hans leir.</verse><verse id="3">Det som kongen ga av sin eiendom, skulle brukes til brennofrene, morgen-brennoffer og kvelds-brennoffer og brennofrene på sabbatene og nymånedagene og høytidene, slik som det står skrevet i Herrens lov.</verse><verse id="4">Og kongen befalte folket som bodde i Jerusalem, at de skulle gi prestene og levittene deres del, så de kunne holde fast ved Herrens lov.</verse><verse id="5">Da denne befalingen ble kjent, ga Israels barn førstegrøde i stor mengde, både av korn og most og olje og honning og av all annen grøde på marken. De kom med tiende av alt sammen i rikelig mengde.</verse><verse id="6">De av Israels og Judas barn som bodde i Judas byer, kom også med tiende av storfe og småfe og tiende av de hellige gaver som var helliget til Herren deres Gud. De la dem opp haug ved haug.</verse><verse id="7">I den tredje måneden begynte de å hope opp haugene, og i den sjuende måneden ble de ferdige med det.</verse><verse id="8">Da Hiskia og høvdingene kom og så haugene, priste de Herren og hans folk Israel.</verse><verse id="9">Da så Hiskia spurte prestene og levittene om haugene,</verse><verse id="10">svarte ypperstepresten Asarja av Sadoks hus: Siden de begynte å komme med gaver til Herrens hus, har vi fått ete oss mett og fått rikelig til overs. For Herren har velsignet sitt folk, så vi har fått hele denne rikdommen til overs.</verse><verse id="11">Da befalte Hiskia at det skulle innredes rom i Herrens hus. Da det var gjort,</verse><verse id="12">kom folket ærlig og redelig med førstegrøden og tienden og de hellige gavene og la dem inn der. Levitten Konanja hadde oppsyn med dette, og nest etter ham hans bror Sjime’i.</verse><verse id="13">Men Jehiel og Asasja og Nahat og Asael og Jerimot og Josabad og Eliel og Jismakja og Mahat og Benaja var oppsynsmenn under Konanja og hans bror Sjime’i, etter pålegg av kong Hiskia og Asarja, forstanderen for Guds hus.</verse><verse id="14">Levitten Kore, Jimnas sønn, som var dørvokter mot øst, hadde oppsynet med de frivillige gavene til Gud og skulle dele ut Herrens offergaver og de høyhellige gavene.</verse><verse id="15">Under ham sto Eden og Minjamin og Jesjua og Sjemaja, Amarja og Sjekanja. De skulle være tillitsmenn i prestenes byer. De skulle dele ut gavene til sine brødre etter deres skift; både til store og små,</verse><verse id="16">til alle av mannkjønn, fra treårsalderen og oppover, uten hensyn til deres ættelister, som kom til Herrens hus for hver dag for å få det de den dagen trengte under den tjenesten de hadde å utføre etter sine skift.</verse><verse id="17">Prestene var oppskrevet i listene etter sine familier, og levittene fra tjueårsalderen og oppover, etter det de hadde å utføre i sine skift.</verse><verse id="18">De skulle også dele ut gavene til dem som var oppskrevet av deres små barn, koner, sønner og døtre, så mange som de var. For med troskap helliget de seg til tjenesten.</verse><verse id="19">For dem av Arons sønner, prestene, som bodde på markene omkring sine byer, var det i hver by noen navngitte menn som skulle dele ut til alt mannkjønn blant prestene det som tilkom dem, likeså til alle dem av levittene som var oppskrevet i ættelistene.</verse><verse id="20">Slik gjorde Hiskia i hele Juda. Han gjorde det som var godt og rett og sant i Herrens, hans Guds øyne.</verse><verse id="21">Og alt det som han tok seg fore, enten det gjaldt tjenesten i Guds hus, eller det gjaldt loven og budet, det gjorde han av hele sitt hjerte idet han søkte sin Gud. Og det lyktes for ham.</verse></chapter><chapter id="32"><verse id="1">Noen tid etter at Hiskia hadde utført dette og vist slik troskap, kom kongen i Assyria, Sankerib, og dro inn i Juda. Han slo leir ved de befestede byene og tenkte han skulle få dem i sin makt.</verse><verse id="2">Da Hiskia fikk vite at Sankerib var kommet og hadde i sinne å angripe Jerusalem,</verse><verse id="3">rådslo han med høvdingene sine og sine fremste stridsmenn om å stoppe til vannet i kildene utenfor byen. Og de hjalp ham.</verse><verse id="4">Det samlet seg da mye folk, og de stoppet til alle kildene og den bekken som rant midt gjennom landet, for de sa: Hvorfor skulle assyrerkongene komme og finne rikelig med vann?</verse><verse id="5">Så tok Hiskia mot til seg og bygde opp igjen hele den muren som var revet ned, og bygde tårn på den. Og utenfor bygde han en annen mur. Han befestet også Millo i Davids by og laget en mengde kastevåpen og skjold.</verse><verse id="6">Han satte krigshøvedsmenn over folket og samlet dem hos seg på plasser ved byporten og talte til dem for å sette mot i dem, og sa:</verse><verse id="7">Vær frimodige og sterke, frykt ikke og vær ikke redde for kongen i Assyria og hele den hæren han har med seg! For det er en større med oss enn med ham.</verse><verse id="8">Med ham er en arm av kjød, men med oss er Herren vår Gud. Han skal hjelpe oss og føre våre kriger. Og folket ble styrket av Hiskias, Judas konges ord.</verse><verse id="9">Deretter sendte kongen i Assyria, Sankerib, som selv lå foran Lakisj med hele sin krigsmakt, sine tjenere til Jerusalem, til Judas konge Hiskia og til alle dem av Juda som var i Jerusalem, og sa:</verse><verse id="10">Så sier Sankerib, kongen i Assyria: Hva er det dere stoler på, siden dere blir sittende innestengt i Jerusalem?</verse><verse id="11">Hiskia forfører dere bare for å la dere dø av hunger og tørst, når han sier: Herren vår Gud skal redde oss av assyrerkongens hånd.</verse><verse id="12">Har ikke denne Hiskia tatt hans offerhauger og hans altere bort og sagt til Juda og Jerusalem: Bare foran ett alter skal dere tilbe, og på det skal dere brenne røkelse?</verse><verse id="13">Vet dere ikke hva jeg har gjort, jeg og fedrene mine, med alle folkene rundt om i landene? Har vel de gudene som dyrkes av folkene rundt om i landene, maktet å redde sine land av min hånd?</verse><verse id="14">Hvem av alle gudene hos disse folkene som fedrene mine har utryddet, er det som har maktet å redde folket sitt av min hånd? Og så skulle deres Gud makte å redde dere av min hånd?</verse><verse id="15">Så la nå ikke Hiskia få narret dere! La ham ikke forføre dere på denne måten! Tro ham ikke! For ingen gud hos noe folk eller rike har maktet å redde sitt folk av min hånd eller av mine fedres hånd. Hvor meget mindre vil da deres guder kunne redde dere av min hånd!</verse><verse id="16">Og enda flere ord talte hans tjenere mot Gud Herren og mot hans tjener Hiskia.</verse><verse id="17">Han skrev også et brev for å håne Herren, Israels Gud, og tale mot ham. I det sto det: Like lite som folkenes guder rundt om i landene har reddet sine folk av min hånd, like lite skal Hiskias Gud redde sitt folk av min hånd.</verse><verse id="18">Og de ropte med høy røst på jødisk til folket i Jerusalem som sto på muren, for å skremme dem og ta motet fra dem så de kunne innta byen.</verse><verse id="19">De talte om Jerusalems Gud på samme måten som om folkenes guder på jorden, de som er et verk av menneskehender.</verse><verse id="20">Da kong Hiskia og profeten Jesaja, Amos’ sønn, hørte dette, ba de og ropte til himmelen.</verse><verse id="21">Og Herren sendte en engel som tilintetgjorde alle de djerve stridsmenn og fyrstene og høvedsmennene i assyrerkongens leir. Så måtte han med skam vende tilbake til landet sitt. Og da han en gang gikk inn i sin guds hus, kom noen av hans egne sønner og hogg ham ned der med sverd.</verse><verse id="22">Slik frelste Herren Hiskia og Jerusalems innbyggere av assyrerkongen Sankeribs hånd og av alle andre fienders hånd og vernet dem til alle sider.</verse><verse id="23">Det var mange som kom til Jerusalem med gaver til Herren og med kostbare ting til Judas konge Hiskia. Etter dette ble han høyt æret blant alle folk.</verse><verse id="24">Ved den tiden ble Hiskia dødssyk. Da ba han til Herren, og Herren svarte ham og ga ham et underfullt tegn.</verse><verse id="25">Men Hiskia gjengjeldte ikke den velgjerning som var vist ham. Han ble overmodig i sitt hjerte, og det kom vrede over ham og over Juda og Jerusalem.</verse><verse id="26">Da ydmyket Hiskia seg, fordi han hadde vært overmodig i sitt hjerte. Det samme gjorde Jerusalems innbyggere. Derfor kom Herrens vrede ikke over dem så lenge Hiskia levde.</verse><verse id="27">Hiskia hadde overmåte stor rikdom og ære. Han laget seg skattkamre, hvor han gjemte sølv og gull og edelsteiner og krydderier og skjold og alle slags kostbare ting.</verse><verse id="28">Og han laget seg forrådshus for det som ble avlet av korn og most og olje, og fjøs for all slags fe, og han la seg til buskap for fjøsene sine.</verse><verse id="29">Likeså bygde han byer, og han fikk seg en mengde med småfe og storfe, for Gud hadde gitt ham overmåte mye gods.</verse><verse id="30">Det var også Hiskia som stoppet til det øvre utløp av Gihon-vannet og ledet det ned vest for Davids by. I alt det han tok seg fore, hadde han lykke med seg.</verse><verse id="31">Men da sendemennene kom fra Babels fyrster, som sendte bud til ham for å spørre om det underfulle tegn som var skjedd i landet, forlot Gud ham for å sette ham på prøve og for å kjenne hva som var i hans hjerte.</verse><verse id="32">Det som ellers er å fortelle om Hiskia og om hans fromme gjerninger, det er skrevet i profeten Jesajas, Amos’ sønns syn i boken om Judas og Israels konger.</verse><verse id="33">Hiskia la seg til hvile hos sine fedre, og de begravde ham på et høyt sted blant gravene til Davids etterkommere. Hele Juda og Jerusalems innbyggere viste ham stor ære ved hans død. Og hans sønn Manasse ble konge etter ham.</verse></chapter><chapter id="33"><verse id="1">Manasse var tolv år gammel da han ble konge. Han regjerte femtifem år i Jerusalem.</verse><verse id="2">Han gjorde det som var ondt i Herrens øyne, og fulgte de avskyelige skikkene hos de hedningefolkene som Herren hadde drevet bort for Israels barn.</verse><verse id="3">Han bygde opp igjen de offerhaugene som hans far Hiskia hadde revet ned, og reiste altere for Ba’alene og laget Astarte-bilder. Han tilba hele himmelens hær og dyrket den.</verse><verse id="4">Han bygde altere i Herrens hus, enda Herren hadde sagt: I Jerusalem skal mitt navn bo til evig tid.</verse><verse id="5">Han bygde altere for hele himmelens hær i begge forgårdene til Herrens hus.</verse><verse id="6">Han lot sønnene sine gå gjennom ilden i Hinnoms sønns dal, og han ga seg av med å spå av skyene og tyde varsler og drive trolldom. Han skaffet seg dødningemanere og spåmenn. Han gjorde mye som var ondt i Herrens øyne, så han vakte hans harme.</verse><verse id="7">Han satte det utskårne bilde som han hadde laget, i Guds hus, det huset Gud hadde talt om til David og hans sønn Salomo da han sa: I dette huset, og i Jerusalem, som jeg har utvalgt blant alle Israels stammer, vil jeg la mitt navn bo til evig tid.</verse><verse id="8">Jeg vil ikke mer la Israel vandre hjemløs bort fra det landet jeg bestemte for deres fedre, så sant de bare gir akt på å gjøre alt det jeg har pålagt dem, etter hele den lov, de bud og de forskrifter de fikk gjennom Moses.</verse><verse id="9">Men Manasse forførte Juda og Jerusalems innbyggere, så de gjorde enda mer ondt enn de hedningefolkene som Herren hadde utryddet for Israels barn.</verse><verse id="10">Herren talte til Manasse og hans folk, men de aktet ikke på det.</verse><verse id="11">Derfor lot Herren assyrerkongens hærførere komme over dem. De fanget Manasse med kroker og bandt ham med to kobberlenker og førte ham til Babel.</verse><verse id="12">Men da han var kommet i nød, bønnfalt han Herren sin Gud og ydmyket seg dypt for sine fedres Guds åsyn.</verse><verse id="13">Og da han ba til Herren, bønnhørte han ham. Herren hørte hans ydmyke begjæring og førte ham tilbake til Jerusalem, så han fikk sitt rike igjen. Da sannet Manasse at Herren er Gud.</verse><verse id="14">Siden bygde han en ytre mur for Davids by vest for Gihon i dalen og til inngangen gjennom Fiskeporten og lot den gå rundt omkring Ofel. Han gjorde den meget høy. Og i alle de befestede byene i Juda innsatte han krigshøvedsmenn.</verse><verse id="15">Han tok bort de fremmede gudene og avgudsbildet fra Herrens hus og alle de altrene han hadde bygd på det berget hvor Herrens hus sto, og i Jerusalem, og kastet dem utenfor byen.</verse><verse id="16">Så satte han Herrens alter i stand og ofret fredsoffer og takkoffer på det. Han befalte Juda å tjene Herren, Israels Gud.</verse><verse id="17">Likevel ofret folk ennå på haugene, men bare til Herren sin Gud.</verse><verse id="18">Det som ellers er å fortelle om Manasse og om hans bønn til sin Gud og om de ordene som seerne talte til ham i Herrens, Israels Guds navn, det er skrevet i Israels kongers krønike.</verse><verse id="19">Om hans bønn og bønnhørelse, om all hans synd og troløshet og de stedene hvor han bygde offerhauger og satte opp Astarte-bilder og de utskårne bildene, før han ydmyket seg - om dette er det skrevet i Hosais’ krønike.</verse><verse id="20">Manasse la seg til hvile hos sine fedre, og de begravde ham i hans hus. Og hans sønn Amon ble konge etter ham.</verse><verse id="21">Amon var tjueto år gammel da han ble konge, og han regjerte to år i Jerusalem.</verse><verse id="22">Han gjorde det som var ondt i Herrens øyne, slik som hans far Manasse hadde gjort. Alle de utskårne bildene som hans far Manasse hadde laget, dem ofret Amon til og dyrket dem.</verse><verse id="23">Men han ydmyket seg ikke for Herrens åsyn, som hans far Manasse hadde gjort. Denne Amon bare økte sin syndeskyld.</verse><verse id="24">Hans tjenere sammensverget seg mot ham og drepte ham i hans hus.</verse><verse id="25">Men landets folk slo i hjel alle dem som hadde sammensverget seg mot Amon, og så gjorde de hans sønn Josjia til konge etter ham.</verse></chapter><chapter id="34"><verse id="1">Josjia var åtte år gammel da han ble konge. Han regjerte trettien år i Jerusalem.</verse><verse id="2">Han gjorde det som var rett i Herrens øyne, og vandret på sin far Davids veier. Han vek ikke av verken til høyre eller venstre.</verse><verse id="3">I det åttende året av sin regjering, da han ennå var en ungdom, begynte han å søke Davids, sin fars Gud. Og i det tolvte året begynte han å rense Juda og Jerusalem for offerhaugene og Astarte-bildene og de utskårne og støpte bildene.</verse><verse id="4">De rev ned Ba’alenes altere mens han så på det, og solstøttene som sto oppå dem, hogg han i stykker. Astarte-bildene og de utskårne og støpte bildene slo han i stykker og knuste dem, og støvet av dem strødde han på gravene til folk som hadde ofret til dem.</verse><verse id="5">Prestenes ben brente han på deres egne altere. Slik renset han Juda og Jerusalem.</verse><verse id="6">Og i Manasses og Efra’ims og Simeons byer helt til Naftali, og på øde steder rundt omkring,</verse><verse id="7">rev han ned altrene og Astarte-bildene. De utskårne bildene slo han i stykker og knuste dem, og alle solstøttene i hele Israels land hogg han ned. Så vendte han tilbake til Jerusalem.</verse><verse id="8">I det attende året av sin regjering, mens han holdt på å rense landet og Herrens hus, sendte han Sjafan, Asaljas sønn og byens høvedsmann Ma’aseja og historieskriveren Joah, Joakas’ sønn, av sted for å sette i stand Herrens, hans Guds hus.</verse><verse id="9">Da de kom til ypperstepresten Hilkia, ga de ham pengene som var kommet inn til Guds hus. De levittene som var vakter ved dørene, hadde samlet dem inn fra Manasse og Efra’im og hele resten av Israel, og fra hele Juda og Benjamin og fra Jerusalems innbyggere.</verse><verse id="10">De overga dem til dem som foresto arbeidet og hadde tilsyn med Herrens hus. Og de ga dem videre til dem som utførte arbeidet, de som hadde oppdrag i Herrens hus og skulle utbedre huset og sette det i stand.</verse><verse id="11">De ga det til tømmermennene og bygningsmennene til innkjøp av hogne steiner og tre til bindingsbjelkene og til å tømre opp igjen de bygningene som Judas konger hadde latt forfalle.</verse><verse id="12">Mennene arbeidet med troskap på verket. Noen av levittene var satt til å ha tilsyn med dem. Det var Jahat og Obadja av Meraris barn, og Sakarja og Mesjullam av kahatittenes barn. Alle de levittene som forsto seg på musikkinstrumenter,</verse><verse id="13">var satt over bærerne og hadde tilsyn med alle arbeiderne ved hvert enkelt arbeid. Noen av levittene var også skrivere og oppsynsmenn og dørvakter.</verse><verse id="14">Da de nå tok ut de pengene som var kommet inn til Herrens hus, fant presten Hilkia boken med Herrens lov*, som var gitt ved Moses.</verse><verse id="15">Da tok Hilkia til orde og sa til statsskriveren Sjafan: Jeg har funnet lovboken i Herrens hus. Og Hilkia overga boken til Sjafan.</verse><verse id="16">Sjafan bar boken til kongen, og han ga med det samme melding til kongen og sa: Dine tjenere gjør alt som er dem pålagt.</verse><verse id="17">De har tømt ut de pengene som fantes i Herrens hus og overgitt dem til tilsynsmennene og til dem som forestår arbeidet.</verse><verse id="18">Statsskriveren Sjafan fortalte kongen at presten Hilkia hadde gitt ham en bok. Og Sjafan leste opp av den for kongen.</verse><verse id="19">Da kongen hørte lovens ord, flerret han klærne sine.</verse><verse id="20">Og kongen bød Hilkia og Akikam, Sjafans sønn, og Abdon, Mikas sønn, og statsskriveren Sjafan og kongens tjener Asaja:</verse><verse id="21">Gå og spør Herren for meg og for dem som er blitt igjen i Israel og Juda, om det som står i den boken som nå er funnet! For stor er Herrens vrede, som er utøst over oss fordi våre fedre ikke har holdt Herrens ord og ikke gjort alt det som er skrevet i denne boken.</verse><verse id="22">Så gikk Hilkia og de andre som kongen sendte, til profetinnen Hulda, ektefellen til kleskammervokteren Sjallum, sønn av Tokhat, Kasras sønn. Hun bodde i Jerusalem, i den andre bydelen. Og de talte med henne slik som det var dem pålagt.</verse><verse id="23">Hun sa til dem: Så sier Herren, Israels Gud: Si til den mannen som har sendt dere til meg:</verse><verse id="24">Så sier Herren: Se, jeg fører ulykke over dette stedet og dets innbyggere - alle de forbannelsene som er skrevet i den boken de har lest for Judas konge,</verse><verse id="25">fordi de har forlatt meg og brent røkelse for andre guder for å vekke min harme med sine henders gjerninger. Min vrede skal utøses over dette stedet, og den skal ikke slokkes.</verse><verse id="26">Og til Judas konge, som sendte dere for å spørre Herren, til ham skal dere si så: Så sier Herren, Israels Gud, om de ordene som du har hørt:</verse><verse id="27">Fordi ditt hjerte ble mykt, og du ydmyket deg for Guds åsyn da du hørte hans ord mot dette stedet og dets innbyggere - fordi du ydmyket deg for mitt åsyn og flerret dine klær og gråt for mitt åsyn, så har også jeg hørt, sier Herren.</verse><verse id="28">Så vil jeg da samle deg til dine fedre. Du skal samles med dem i din grav i fred. Dine øyne skal ikke se all den ulykke jeg vil føre over dette stedet og dets innbyggere. - Med dette svaret vendte de tilbake til kongen.</verse><verse id="29">Da sendte kongen bud og kalte sammen alle de eldste i Juda og Jerusalem.</verse><verse id="30">Kongen gikk opp til Herrens hus, og hver mann av Juda og Jerusalems innbyggere fulgte ham, prestene og levittene og hele folket, både store og små. Og han leste opp for dem alt det som står skrevet i paktens bok, den som var funnet i Herrens hus.</verse><verse id="31">Og kongen sto på sin plass og sluttet den pakten for Herrens åsyn at han ville følge Herren og holde hans bud og hans vitnesbyrd og hans forskrifter av hele sitt hjerte og av hele sin sjel - at han ville gjøre etter paktens ord, som var skrevet i denne boken.</verse><verse id="32">Og han lot alle som fantes i Jerusalem og Benjamin, tre inn i pakten. Og Jerusalems innbyggere gjorde etter den pakten de hadde inngått med Gud, sine fedres Gud.</verse><verse id="33">Og Josjia tok bort alt det motbydelige fra alle de landene som hørte Israels barn til. Han sørget for at alle som fantes i Israel, dyrket Herren sin Gud. Så lenge han levde, vek de ikke av fra Herren, sine fedres Gud.</verse></chapter><chapter id="35"><verse id="1">Så holdt Josjia påske for Herren i Jerusalem. De slaktet påskelammet den fjortende dagen i den første måneden.</verse><verse id="2">Han satte prestene til å utføre de oppgavene de skulle ha, og styrket dem til tjenesten i Herrens hus.</verse><verse id="3">Og han sa til levittene, som lærte hele Israel, og som var helliget til Herren: Sett den hellige ark i det huset som Israels konge Salomo, Davids sønn, har bygd! Dere har ikke lenger noe å bære på skuldrene, tjen nå Herren deres Gud og hans folk Israel!</verse><verse id="4">Gjør dere ferdige, familie etter familie, i skift, slik som det er foreskrevet av Israels konge David og av hans sønn Salomo.</verse><verse id="5">Still dere opp i helligdommen sammen med de familiegruppene som deres egne brødre, hele lekfolket, består av, slik at det på hver av dem kommer en avdeling av en levittfamilie.</verse><verse id="6">Slakt så påskelammet og hellige dere og lag det til for deres brødre så dere gjør etter Herrens ord ved Moses.</verse><verse id="7">Josjia ga det menige folket tretti tusen stykker småfe, lam og kje, alt sammen til påskeoffer for alle som var der, likeså tre tusen stykker storfe. Dette ga kongen av sin egen eiendom.</verse><verse id="8">Hans høvdinger ga frivillige gaver til folket, til prestene og levittene. Hilkia og Sakarja og Jehiel, forstanderne for Guds hus, ga prestene to tusen seks hundre stykker småfe til påskeoffer og tre hundre stykker storfe.</verse><verse id="9">Og Konanja og hans brødre Sjemaja og Netanel, og Hasjabja og Je’iel og Josabad, de øverste blant levittene, ga levittene fem tusen stykker småfe til påskeoffer og fem hundre stykker storfe.</verse><verse id="10">Slik kom tjenesten i sin rette skikk. Prestene sto på sin plass og likeså levittene etter sine skift, slik som kongen hadde befalt.</verse><verse id="11">De slaktet påskelammene, og prestene stenket blodet som ble rakt dem, mens levittene flådde lammene.</verse><verse id="12">Så skilte de fra brennofferet og ga det til det menige folket etter deres familieavdelinger, så de kunne ofre det til Herren, slik som det er foreskrevet i Mose bok. På samme måten gjorde de også med storfeet.</verse><verse id="13">Påskelammet stekte de over ilden, slik det var foreskrevet, og offerkjøttet kokte de i gryter, kjeler og panner, og skyndte seg å bære det ut til hele lekfolket.</verse><verse id="14">Så laget de det til for seg selv og for prestene. For prestene, Arons sønner, holdt på helt til om natten med å ofre fettstykkene av brennofferet. Derfor laget levittene det til for seg selv og for prestene, Arons sønner.</verse><verse id="15">Sangerne, Asafs sønner, sto på sin plass, slik som David og Asaf og Heman og kongens seer Jedutun hadde foreskrevet. Og dørvaktene sto hver ved sin port, de behøvde ikke å gå fra sin tjeneste, for deres brødre, de andre levittene, laget til for dem.</verse><verse id="16">Slik kom hele Herrens tjeneste denne dagen i sin rette skikk. Og de holdt påske og ofret brennoffer på Herrens alter, slik som kong Josjia hadde befalt.</verse><verse id="17">De av Israels barn som var til stede, holdt den gang påske og de usyrede brøds høytid i sju dager.</verse><verse id="18">En påske som denne var ikke blitt holdt i Israel siden profeten Samuels dager. Heller ikke noen av Israels konger hadde holdt en påske som den Josjia og prestene og levittene og hele Juda og de av Israel som var til stede, og Jerusalems innbyggere nå holdt.</verse><verse id="19">Det var først i det attende året av Josjias regjering at en slik påske ble holdt.</verse><verse id="20">En tid etter at alt dette hadde gått for seg, og da Josjia hadde fått huset i stand, dro kongen i Egypt, Neko, opp for å kjempe ved Karkemis ved Eufrat. Og Josjia dro ut mot ham.</verse><verse id="21">Da sendte Neko bud til ham og sa: Hva har jeg med deg å gjøre, Judas konge? Det er ikke mot deg jeg kommer i dag, men mot det kongehuset som jeg ligger i krig med. Og Gud har sagt at jeg skulle være snar! Hold opp med å stride mot Gud. Han er med meg. Ellers vil han ødelegge deg!</verse><verse id="22">Men Josjia ville ikke dra bort fra ham. Han forkledde seg og ville kjempe mot ham. Han hørte ikke på Nekos ord som kom fra Guds munn, men dro ut for å kjempe mot ham i Megiddo-dalen.</verse><verse id="23">Men bueskytterne skjøt på kong Josjia. Og kongen sa til tjenerne sine: Før meg bort! Jeg er hardt såret.</verse><verse id="24">Hans tjenere bar ham da bort fra vognen og kjørte ham til Jerusalem på en annen av vognene hans. Der døde han, og ble begravet i sine fedres graver. Og hele Juda og Jerusalem sørget over Josjia.</verse><verse id="25">Jeremia sang en klagesang over Josjia. Og alle sangerne og sangerinnene talte i sine klagesanger om Josjia, og det har de gjort til denne dag. Det ble en fast skikk i Israel å synge disse sangene, og de er nå skrevet ned blant klagesangene.</verse><verse id="26">Det som ellers er å fortelle om Josjia og om de fromme gjerningene han gjorde i lydighet mot det som er skrevet i Herrens lov,</verse><verse id="27">og det som er å fortelle om ham, både i hans første og i hans senere dager, det er oppskrevet i boken om Israels og Judas konger.</verse></chapter><chapter id="36"><verse id="1">Landets folk tok Joakas, Josjias sønn, og gjorde ham til konge etter hans far i Jerusalem.</verse><verse id="2">Joakas var tjuetre år gammel da han ble konge, og han regjerte tre måneder i Jerusalem.</verse><verse id="3">Men kongen i Egypt avsatte ham, så han ikke lenger var konge i Jerusalem, og lot landet bøte hundre talenter sølv og en talent gull.</verse><verse id="4">Så gjorde kongen i Egypt, Neko, hans bror Eljakim til konge over Juda og Jerusalem, og forandret hans navn til Jojakim. Men broren Joakas tok han med seg og førte ham til Egypt.</verse><verse id="5">Jojakim var tjuefem år gammel da han ble konge, og han regjerte elleve år i Jerusalem. Han gjorde det som var ondt i Herrens, hans Guds øyne.</verse><verse id="6">Kongen i Babel, Nebukadnesar, dro opp mot ham og bandt ham med to kobberlenker for å føre ham til Babel.</verse><verse id="7">Nebukadnesar førte også en del av karene i Herrens hus til Babel og satte dem i sitt tempel i Babel.</verse><verse id="8">Det som ellers er å fortelle om Jojakim og om de avskyelige ting han gjorde, og hva ondt det ellers fantes hos ham, det er skrevet i boken om Israels og Judas konger. Og hans sønn Jojakin ble konge etter ham.</verse><verse id="9">Jojakin var atten år gammel da han ble konge, og han regjerte tre måneder og ti dager i Jerusalem. Han gjorde det som var ondt i Herrens øyne.</verse><verse id="10">Ved årsskiftet sendte kong Nebukadnesar krigsfolk og førte ham til Babel. Sammen med ham bortførte de også de kostbare karene i Herrens hus. Og han satte hans bror Sidkia til konge over Juda og Jerusalem.</verse><verse id="11">Sidkia var tjueen år gammel da han ble konge, og han regjerte elleve år i Jerusalem.</verse><verse id="12">Han gjorde det som var ondt i Herrens, hans Guds øyne. Han ydmyket seg ikke for profeten Jeremia, han som talte ord fra Herrens munn.</verse><verse id="13">Han gjorde også opprør mot kong Nebukadnesar, som hadde tatt ham i ed ved Gud. Han var hardnakket og forherdet sitt hjerte, så han ikke omvendte seg til Herren, Israels Gud.</verse><verse id="14">Også alle prestene og folkets høvdinger syndet grovt og fulgte alle hedningefolkenes avskyelige skikker. De gjorde Herrens hus urent, det som han hadde helliget i Jerusalem.</verse><verse id="15">Herrens, deres fedres Gud, sendte sine ord til dem ved sine sendebud tidlig og sent. For han hadde medynk med sitt folk og over sin bolig.</verse><verse id="16">Men de spottet Guds sendebud og foraktet hans ord og hånte hans profeter, inntil Herrens vrede mot sitt folk ble så sterk at det ikke lenger var noen legedom.</verse><verse id="17">Da lot han kaldeernes konge dra opp mot dem. Og han drepte deres unge menn med sverdet i deres hellige hus, og sparte verken unggutter eller jomfruer eller gamle og gråhårede - alle ga han i hans hånd.</verse><verse id="18">Alle karene i Guds hus, både store og små, og skattene i Herrens hus, både kongens og høvdingenes - alt førte han til Babel.</verse><verse id="19">De brente opp Guds hus og rev ned Jerusalems mur. Alle dets palasser brente de opp med ild, og alle de kostbare karene ble ødelagt.</verse><verse id="20">De som slapp unna sverdet, førte han som fanger til Babel. De ble treller for ham og hans sønner, helt til perserriket fikk makten.</verse><verse id="21">Dette skjedde for at Herrens ord i Jeremias munn skulle bli oppfylt - til landet hadde godtgjort sine sabbatsår. Alle de dager det lå øde, hadde det hvile - til sytti år var gått til ende.</verse><verse id="22">Så skjedde det i perserkongen Kyros’ første år. For at Herrens ord i Jeremias munn skulle oppfylles, vakte Herren slike tanker i perserkongen Kyros’ ånd at han lot utrope i hele sitt rike og dessuten kunngjøre ved en skrivelse:</verse><verse id="23">Så sier Kyros, kongen i Persia: Herren, himmelens Gud, har gitt meg alle jordens riker. Og han har pålagt meg å bygge et hus for ham i Jerusalem i Juda. Er det noen blant dere som hører til hans folk - må Herren hans Gud være med ham: Han kan dra dit!</verse></chapter></book><book id="15" name="Esra" shortname="ezr"><chapter id="1"><verse id="1">Det var i perserkongen Kyros’ første år. For at Herrens ord gjennom Jeremias munn skulle oppfylles, vakte Herren slike tanker i perserkongen Kyros’ ånd at han lot utrope i hele sitt rike og dessuten kunngjøre ved en skrivelse:</verse><verse id="2">Så sier Kyros, kongen i Persia: Herren, himmelens Gud, har gitt meg alle jordens riker. Og han har pålagt meg å bygge et hus for ham i Jerusalem i Juda.</verse><verse id="3">Er det noen blant dere som hører til hans folk, må så hans Gud være med ham! Han kan dra opp til Jerusalem i Juda og bygge Herrens, Israels Guds hus! Han er den Gud som bor i Jerusalem.</verse><verse id="4">Alle de overlevende skal få hjelp av befolkningen på det stedet hvor de oppholder seg som fremmede. En skal gi dem sølv og gull, gods og buskap, og dessuten frivillige gaver til Guds hus i Jerusalem.</verse><verse id="5">Og Judas og Benjamins familieoverhoder, likesom prestene og levittene, alle de som hadde fått sin ånd vakt av Gud, gjorde seg da klar til å dra opp for å bygge Herrens hus i Jerusalem.</verse><verse id="6">Alle naboene hjalp dem med sølvkar og gull og gods og buskap og verdifulle ting, i tillegg til alle frivillige gaver.</verse><verse id="7">Kong Kyros lot hente fram de hellige karene som hadde tilhørt Herrens hus, men som Nebukadnesar hadde ført bort fra Jerusalem og satt inn i sin guds hus.</verse><verse id="8">Kongen i Persia, Kyros, lot nå disse tingene hente fram under tilsyn av skattmesteren Mitredat. Han talte dem opp og overga dem til Sjesbassar*, Judas fyrste.</verse><verse id="9">Tallet på dem var: tretti gullfat, tusen sølvfat, tjueni offerkniver,</verse><verse id="10">tretti gullbeger, fire hundre og ti sølvbeger av nest beste slag, og tusen andre kar.</verse><verse id="11">Karene av gull og sølv var i alt fem tusen fire hundre. Alt dette førte Sjesbassar med seg da de bortførte dro opp fra Babel til Jerusalem.</verse></chapter><chapter id="2"><verse id="1">Dette er de menn fra landskapet Juda* som dro hjem fra fangenskapet i det fremmede landet, de som kongen i Babel, Nebukadnesar, hadde bortført til Babel. Nå vendte de tilbake til Jerusalem og Juda, hver til sin by.</verse><verse id="2">De fulgte med Serubabel*, Josva, Nehemja, Seraja, Re’elaja, Mordekai, Bilsjan, Mispar, Bigvai, Rehum og Ba’ana. - Dette er tallet på Israels menn:</verse><verse id="3">Parosjs barn, to tusen ett hundre og syttito.</verse><verse id="4">Sefatjas barn, tre hundre og syttito.</verse><verse id="5">Arahs barn, sju hundre og syttifem.</verse><verse id="6">Pahat-Moabs barn av Josvas og Joabs etterkommere, to tusen åtte hundre og tolv.</verse><verse id="7">Elams barn, ett tusen to hundre og femtifire.</verse><verse id="8">Sattus barn, ni hundre og førtifem.</verse><verse id="9">Sakkais barn, sju hundre og seksti.</verse><verse id="10">Banis barn, seks hundre og førtito.</verse><verse id="11">Bebais barn, seks hundre og tjuetre.</verse><verse id="12">Asgads barn, ett tusen to hundre og tjueto.</verse><verse id="13">Adonikams barn, seks hundre og sekstiseks.</verse><verse id="14">Bigvais barn, to tusen og femtiseks.</verse><verse id="15">Adins barn, fire hundre og femtifire.</verse><verse id="16">Aters barn av Hiskias ætt, nittiåtte.</verse><verse id="17">Besais barn, tre hundre og tjuetre.</verse><verse id="18">Joras barn, ett hundre og tolv.</verse><verse id="19">Hasjums barn, to hundre og tjuetre.</verse><verse id="20">Gibbars barn, nittifem.</verse><verse id="21">Betlehems barn, ett hundre og tjuetre.</verse><verse id="22">Netofas menn, femtiseks.</verse><verse id="23">Anatots menn, ett hundre og tjueåtte.</verse><verse id="24">Asmavets barn, førtito.</verse><verse id="25">Kirjat-Arims, Kefiras og Be’erots barn, sju hundre og førtitre.</verse><verse id="26">Ramas og Gebas barn, seks hundre og tjueen.</verse><verse id="27">Mikmas’ menn, ett hundre og tjueto.</verse><verse id="28">Betels og Ais menn, to hundre og tjuetre.</verse><verse id="29">Nebos barn, femtito.</verse><verse id="30">Magbis’ barn, ett hundre og femtiseks.</verse><verse id="31">Den andre Elams barn, ett tusen to hundre og femtifire.</verse><verse id="32">Harims barn, tre hundre og tjue.</verse><verse id="33">Lods, Hadids og Onos barn, sju hundre og tjuefem.</verse><verse id="34">Jerikos barn, tre hundre og førtifem.</verse><verse id="35">Sena’as barn, tre tusen seks hundre og tretti.</verse><verse id="36">Av prestene: Jedajas barn av Josvas hus, ni hundre og syttitre.</verse><verse id="37">Immers barn, ett tusen og femtito.</verse><verse id="38">Pasjhurs barn, ett tusen to hundre og førtisju.</verse><verse id="39">Harims barn, ett tusen og sytten.</verse><verse id="40">Av levittene: Josvas og Kadmiels barn av Hodavjas etterkommere, syttifire.</verse><verse id="41">Av sangerne: Asafs barn, ett hundre og tjueåtte.</verse><verse id="42">Av dørvaktenes barn: Sjallums barn, Aters barn, Talmons barn, Akkubs barn, Hatitas barn, Sobais barn - i alt ett hundre og trettini.</verse><verse id="43">Av tempeltjenerne: Sihas barn, Hasufas barn, Tabbaots barn,</verse><verse id="44">Keros’ barn, Siahas barn, Padons barn,</verse><verse id="45">Lebanas barn, Hagabas barn, Akkubs barn,</verse><verse id="46">Hagabs barn, Sjamlais barn, Hanans barn,</verse><verse id="47">Giddels barn, Gahars barn, Reajas barn,</verse><verse id="48">Resins barn, Nekodas barn, Gassams barn,</verse><verse id="49">Ussas barn, Paseahs barn, Besais barn,</verse><verse id="50">Asjnas barn, Me’unims barn, Nefisims barn,</verse><verse id="51">Bakbuks barn, Hakufas barn, Harhurs barn,</verse><verse id="52">Basluts barn, Mehidas barn, Harsjas barn,</verse><verse id="53">Barkos’ barn, Siseras barn, Tamahs barn,</verse><verse id="54">Nesiahs barn, Hatifas barn,</verse><verse id="55">Av Salomos tjeneres barn: Sotais barn, Hassoferets barn, Perudas barn,</verse><verse id="56">Ja’alas barn, Darkons barn, Giddels barn,</verse><verse id="57">Sefatjas barn, Hattils barn, Pokeret-Hassebajims barn, Amis barn.</verse><verse id="58">Alle tempeltjenerne og Salomos tjeneres barn var til sammen tre hundre og nittito.</verse><verse id="59">Dette er de som dro hjem fra Tel-Melah, Tel-Harsja, Kerub, Addan og Immer, men ikke kunne oppgi sin familie og sin ætt, eller om de var av Israel:</verse><verse id="60">Delajas barn, Tobias’ barn, Nekodas barn, seks hundre og femtito.</verse><verse id="61">Og av prestenes barn: Habajas barn, Hakkos’ barn, Barsillais barn, han som hadde tatt en av gileaditten Barsillais døtre til ektefelle og var blitt oppkalt etter dem.</verse><verse id="62">Disse lette etter ættelistene sine, men de fantes ikke. De ble da utelukket fra prestedømmet som uverdige til det.</verse><verse id="63">Stattholderen* sa til dem at de ikke skulle ete av det høyhellige, før det sto fram en prest med urim og tummim**.</verse><verse id="64">Hele menigheten var i alt førtito tusen tre hundre og seksti,</verse><verse id="65">i tillegg til deres tjenere og tjenestepiker, som var sju tusen tre hundre og trettisju. De hadde også med seg to hundre sangere og sangerinner.</verse><verse id="66">De hadde sju hundre og trettiseks hester, to hundre og førtifem muldyr,</verse><verse id="67">fire hundre og trettifem kameler og seks tusen sju hundre og tjue esler.</verse><verse id="68">Da de kom til Herrens hus i Jerusalem, var det noen av familieoverhodene som ga frivillige gaver til Guds hus, så det kunne bli gjenreist på sitt gamle sted.</verse><verse id="69">Etter evne ga de til arbeidskassen: sekstien tusen dariker i gull og fem tusen miner i sølv, dessuten ett hundre prestekapper.</verse><verse id="70">Både prestene og levittene og noen av det menige folket, og sangerne og dørvaktene og tempeltjenerne bosatte seg i sine egne byer, og hele det øvrige Israel bosatte seg i sine byer.</verse></chapter><chapter id="3"><verse id="1">Da den sjuende måneden kom, og Israels barn hadde slått seg ned i sine byer, samlet folket seg som én mann i Jerusalem.</verse><verse id="2">Og Josva, Josadaks sønn, og hans brødre prestene og Serubabel, Sjealtiels sønn, og hans brødre tok til å bygge alteret for Israels Gud for å ofre brennoffer på det, slik det står skrevet i Guds mann Mose lov.</verse><verse id="3">Så reiste de alteret på dets gamle sted, enda de var redde for de folkene som bodde der i landet. Og de ofret på det brennoffer til Herren, både morgen-brennoffer og kvelds-brennoffer.</verse><verse id="4">Så feiret de løvhyttefesten, slik som det er foreskrevet, og ofret brennoffer hver dag etter det fastsatte tall og på den måte loven befaler, hver dag de offer som var foreskrevet for den dagen.</verse><verse id="5">Siden ofret de det daglige brennoffer og de ofrene som hørte til nymånedagene og alle Herrens hellige høytider, og likeså hver gang noen kom med et frivillig offer til Herren.</verse><verse id="6">Fra den første dagen i den sjuende måneden begynte de å ofre brennoffer til Herren, alt før grunnvollen til Herrens tempel var lagt.</verse><verse id="7">Så ga de penger til steinhoggerne og tømmermennene, og de ga mat og drikke og olje til sidonierne og tyrierne for at de skulle føre sedertømmer fra Libanon sjøveien til Jaffa, etter den fullmakt som kongen i Persia, Kyros, hadde gitt dem.</verse><verse id="8">I det andre året etter at de var kommet til Guds hus i Jerusalem, i den andre måneden, tok de fatt på verket - Serubabel, Sjealtiels sønn, og Josva, Josadaks sønn, med deres andre brødre, prestene og levittene, og alle de som var kommet hjem til Jerusalem fra fangenskapet. De satte levittene fra tjueårsalderen og oppover til å føre tilsyn med arbeidet på Herrens hus.</verse><verse id="9">Josva med sine sønner og brødre og Kadmiel med sine sønner, Hodavjas etterkommere, sto alle som én og hadde tilsyn med dem som utførte arbeidet på Guds hus. Det samme gjorde Henadads etterkommere med sine sønner og brødre. De hørte også til levittene.</verse><verse id="10">Da bygningsmennene la grunnvollen til Herrens tempel, ble prestene stilt opp i fullt skrud med trompeter, og de levittene som var Asafs etterkommere, med cymbler. De skulle lovprise Herren, slik som Israels konge David hadde foreskrevet.</verse><verse id="11">De sang lov og pris for Herren, fordi han er god, og hans miskunnhet mot Israel varer til evig tid. Og alt folket brøt ut i et stort fryderop og priste Herren fordi grunnvollen var lagt til Herrens hus.</verse><verse id="12">Men mange av prestene og levittene og familieoverhodene - de gamle som hadde sett det første huset, gråt høyt da de så dette huset bli grunnlagt. Men mange jublet høyt av glede.</verse><verse id="13">Folket kunne ikke skjelne lyden av gledesjubelen fra lyden av folkets gråt, for folket jublet så høyt at det hørtes lang vei.</verse></chapter><chapter id="4"><verse id="1">Judas og Benjamins motstandere fikk nå høre at de som var kommet hjem, var i ferd med å bygge et tempel for Herren, Israels Gud.</verse><verse id="2">De kom da til Serubabel og til slektenes overhoder og sa til dem: La oss få være med dere og bygge! For vi søker deres Gud likesom dere selv, og vi har ofret til ham helt fra syrerkongen Asarhaddons dager, han som førte oss hit!</verse><verse id="3">Da svarte Serubabel og Josva og de andre overhodene i Israel: Det er ikke sammen med dere vi skal bygge et hus for vår Gud. Men vi alene skal bygge huset for Herren, Israels Gud, slik som kong Kyros, kongen av Persia, har befalt oss.</verse><verse id="4">Men de andre folkene som bodde der i landet, gjorde Judas folk motløse og skremte dem fra å bygge.</verse><verse id="5">De leide rådgivere for å motarbeide dem, og slik fikk de hindret tiltakene deres så lenge perserkongen Kyros levde, og siden helt til perserkongen Darius tiltrådte regjeringen.</verse><verse id="6">Da Ahasverus var konge, i begynnelsen av hans regjeringstid, skrev folket i landet en klage mot innbyggerne i Juda og Jerusalem.</verse><verse id="7">Og i Artaxerxes’ dager skrev Bisjlam, Mitredat, Tabe’el og hans andre embetsbrødre et brev til Artaxerxes, kongen i Persia. Brevet var skrevet med arameisk skrift og oversatt til arameisk.</verse><verse id="8">Rådsherren Rehum og statsskriveren Sjimsjai skrev et brev mot Jerusalem til Artaxerxes, og brevet hadde følgende innhold.</verse><verse id="9">De som skrev den gang, var rådsherren Rehum og statsskriveren Sjimsjai og deres andre embetsbrødre, de fra Dina og Afarsatka, Tarpela, Persia, Erek, Babel, Susan, Deha og Elam,</verse><verse id="10">og de andre folkene som den store og navngjetne Osnappar førte bort og lot bo i byen Samaria og ellers i landet på den andre siden av elven*.</verse><verse id="11">Dette er en avskrift av det brevet som de sendte til ham, til kong Artaxerxes: Dine tjenere, mennene på den andre siden av elven. Og nå,</verse><verse id="12">la det være kongen vitterlig at jødene som dro bort fra det stedet hvor du bor, er kommet hit til oss, til Jerusalem. Og nå holder de på å bygge opp igjen den opprørske og onde byen og fullføre murene og utbedre grunnvollene.</verse><verse id="13">Nå skal kongen vite at dersom denne byen blir bygd opp igjen og murene fullført, så vil de verken betale skatt eller toll eller veipenger, og det vil til sist bli til skade for kongene.</verse><verse id="14">Ettersom vi eter palassets salt, og det ikke sømmer seg for oss å se rolig på at det blir gjort noe til skade for kongen, så sender vi nå bud og lar kongen få vite dette,</verse><verse id="15">så du kan la noen granske i dine fedres krønike. Da vil du finne i opptegnelsene at denne byen har vært en opprørsk by, som har voldt skade for konger og land. Fra gammel tid har de gjort opprør der, derfor er også denne byen blitt ødelagt.</verse><verse id="16">Kongen skal vite at dersom denne byen blir bygd opp igjen og murene fullført, så vil følgen av dette bli at du ikke lenger har noe igjen av landet på den andre siden av elven.</verse><verse id="17">Da sendte kongen svar til rådsherren Rehum og statsskriveren Sjimsjai og deres andre embetsbrødre, som bodde i Samaria og ellers i landet på den andre siden av elven: Fred! Og nå</verse><verse id="18">er det brevet dere har sendt til oss, blitt nøyaktig opplest for meg.</verse><verse id="19">Jeg har gitt befaling om å granske saken, og vi har funnet at denne byen fra gammel tid har satt seg opp mot kongene, og at det har vært uro og opprør der.</verse><verse id="20">Mektige konger har rådd over Jerusalem, og de har hersket over alt landet på den andre siden av elven. Det ble gitt dem skatt, toll og veipenger.</verse><verse id="21">Så gi nå ordre om at disse mennene blir stanset i arbeidet sitt, og at byen ikke blir bygd opp igjen før det kommer befaling fra meg.</verse><verse id="22">Vær forsiktige, så dere ikke gjør noe feilgrep i denne saken, så skaden ikke skal bli verre og kongene lide tap.</verse><verse id="23">Så snart avskriften av brevet fra kong Artaxerxes var blitt opplest for Rehum og statsskriveren Sjimsjai og embetsbrødrene deres, dro de straks til jødene i Jerusalem og hindret dem med vold og makt.</verse><verse id="24">Da stanset arbeidet på Guds hus i Jerusalem. Det ble ikke gjort noe med det før i det andre året av perserkongen Darius’ regjering.</verse></chapter><chapter id="5"><verse id="1">Profeten Haggai og Sakarja, sønnesønn av Iddo, som også var profet, profeterte for jødene i Juda og Jerusalem. I Israels Guds navn profeterte de for dem.</verse><verse id="2">Serubabel, Sjealtiels sønn, og Josva, Josadaks sønn, begynte da å bygge på Guds hus i Jerusalem. Og Guds profeter var med dem og støttet dem.</verse><verse id="3">På den tiden kom Tatnai, som var stattholder på den andre siden av elven, og Setar-Bosnai og embetsbrødrene deres til dem. De sa til dem: Hvem har gitt dere befaling om å bygge dette huset og sette i stand denne muren?</verse><verse id="4">Da sa vi til dem hva navn de menn hadde som bygget denne bygningen.</verse><verse id="5">Men Guds øye våket over jødenes eldste, slik at de ikke hindret dem i å bygge. De ville vente til saken var kommet inn for Darius, og de hadde fått brev fra ham om dette.</verse><verse id="6">Dette er en avskrift av det brevet som Tatnai, stattholderen på den andre siden av elven, og Setar-Bosnai og embetsbrødrene hans, myndighetene på den andre siden av elven, sendte til kong Darius;</verse><verse id="7">slik sto det skrevet i meldingen de sendte til ham: Kong Darius ønsker vi alt godt!</verse><verse id="8">Kongen skal vite at vi har gjort en reise til landskapet Juda, til den store Guds hus. Det blir nå bygd opp av store steiner, det blir lagt bjelker i veggene, og arbeidet blir gjort med iver og har god fremgang under deres hender.</verse><verse id="9">Så spurte vi de eldste der og sa til dem: Hvem har gitt dere befaling om å bygge dette huset og fullføre denne muren?</verse><verse id="10">Vi spurte dem også hva de hette, så vi kunne la deg få vite det, og vi kunne skrive opp navnene på de mennene som er deres overhoder.</verse><verse id="11">Dette var det svaret de ga oss: Vi er tjenere for himmelens og jordens Gud, og vi bygger opp igjen det huset som allerede for mange år siden var bygd her. Det var en stor konge i Israel som bygde det og fullførte det.</verse><verse id="12">Men fordi våre fedre hadde vakt himmelens Guds vrede, ga han dem i kaldeeren Nebukadnesars, kongen i Babels, hånd. Og han ødela dette huset og førte folket bort til Babel.</verse><verse id="13">Men i Kyros’, kongen i Babels første år ga kong Kyros befaling om å bygge opp igjen dette Guds hus.</verse><verse id="14">Kong Kyros tok endog ut av templet i Babel de karene av gull og sølv som hadde tilhørt Guds hus, og som Nebukadnesar hadde tatt ut av templet i Jerusalem og brakt til templet i Babel. Karene ble overgitt til en mann som hette Sjesbassar, som han hadde satt til stattholder.</verse><verse id="15">Og han sa til ham: Ta disse karene og dra av sted og sett dem inn i templet i Jerusalem. La Guds hus bli bygd opp igjen på sitt sted!</verse><verse id="16">Så kom da denne Sjesbassar og la grunnvollene til Guds hus i Jerusalem. Fra den tid og til nå har vi bygd på det, men det er ennå ikke fullført.</verse><verse id="17">Dersom nå kongen så synes, da la noen undersøke i de kongelige skattkamrene der i Babel om kong Kyros virkelig har gitt befaling om å bygge opp igjen dette Guds hus i Jerusalem. La oss så få vite hva som er kongens vilje i denne saken.</verse></chapter><chapter id="6"><verse id="1">Da ga kong Darius en befaling, og så gransket de arkivet som var lagt ned i skattkammeret i Babel.</verse><verse id="2">Og i borgen Ahmeta, som ligger i landskapet Media, ble det funnet en bokrull, og i den sto det skrevet så til minne:</verse><verse id="3">I kong Kyros’ første år ga kong Kyros dette påbud om Guds hus i Jerusalem: Huset skal bygges opp igjen, så det blir et sted hvor folk kan bære fram offer. Grunnvollene skal legges på ny. Det skal være seksti alen høyt og seksti alen bredt,</verse><verse id="4">med tre lag store steiner og ett lag nytt tømmer. Utgiftene skal betales av kongens hus.</verse><verse id="5">De karene av gull og sølv som tilhørte Guds hus, men som Nebukadnesar tok ut av templet i Jerusalem og førte til Babel, skal også gis tilbake, så de igjen kommer til sitt sted i templet i Jerusalem. De skal settes i Guds hus.</verse><verse id="6">Så skal da du, Tatnai, stattholder på den andre siden av elven, og du, Setar-Bosnai, og embetsbrødrene deres, myndighetene på den andre siden av elven, holde dere borte fra dette stedet.</verse><verse id="7">La arbeidet på dette Guds hus foregå uhindret! La jødenes stattholder og deres eldste bygge dette Guds hus på dets rette sted!</verse><verse id="8">Jeg gir nå befaling om hvordan dere skal gå fram mot disse jødenes eldste, så dette Guds hus kan bli bygd: Av de inntektene som kongen har av skatten fra landet på den andre siden av elven, skal omkostningene fullt ut betales til disse men-nene, så arbeidet ikke skal bli hindret.</verse><verse id="9">Og det som trengs, både kalver og værer og lam til brennoffer for himmelens Gud, hvete, salt, vin og olje, det skal bli gitt dem uavkortet dag for dag, etter oppgave fra prestene i Jerusalem,</verse><verse id="10">slik at de kan bære fram offer til en velbehagelig duft for himmelens Gud, og be for kongens og hans barns liv.</verse><verse id="11">Jeg gir også befaling om at dersom noen forandrer dette påbudet, så skal en bjelke rives ut av hans hus, og på den skal han henges opp og nagles fast. Huset hans skal gjøres til en skraphaug, fordi han har båret seg slik at.</verse><verse id="12">Måtte så den Gud som har latt sitt navn bo der, slå ned alle konger og folk som strekker ut sin hånd for å forandre dette påbudet og for å ødelegge dette Guds hus i Jerusalem! Jeg, Darius, har gitt denne befalingen, den skal utføres nøyaktig.</verse><verse id="13">- Så gjorde da Tatnai, stattholderen på den andre siden av elven, og Setar-Bosnai og embetsbrødrene deres nøyaktig slik som kong Darius hadde foreskrevet.</verse><verse id="14">Og jødenes eldste fortsatte å bygge og gjorde god fremgang, mens profeten Haggai og Sakarja, Iddos sønnesønn, støttet dem med sin profetiske tale. De bygde og fullførte arbeidet etter Israels Guds befaling, og etter Kyros’ og Darius’ og perserkongen Artaxerxes’ befaling.</verse><verse id="15">Så ble da huset fullt ferdig til den tredje dagen i måneden addar i det sjette året av kong Darius’ regjering.</verse><verse id="16">Og Israels barn, prestene og levittene og de andre som var kommet hjem fra fangenskapet, holdt høytid og innviet dette Guds hus med glede.</verse><verse id="17">Ved innvielsen av dette Guds hus ofret de hundre okser, to hundre værer, fire hundre lam og til syndoffer for hele Israel, tolv geitebukker, etter tallet på Israels stammer.</verse><verse id="18">De innsatte prestene etter deres skift og levittene etter deres avdelinger til å utføre gudstjenesten i Jerusalem, slik som det var foreskrevet i Moseboken.</verse><verse id="19">De som var kommet hjem fra fangenskapet, holdt så påske på den fjortende dagen i den første måneden.</verse><verse id="20">For prestene og levittene hadde renset seg og var alle som én rene. De slaktet påskelammet for alle som var kommet hjem og for sine brødre prestene og for seg selv.</verse><verse id="21">Så åt Israels barn påskelammet, både de som var kommet tilbake fra fangenskapet, og alle de som hadde skilt seg fra urenheten hos landets folk og hadde gitt seg i lag med dem for å søke Herren, Israels Gud.</verse><verse id="22">De holdt de usyrede brøds høytid i sju dager med glede. For Herren hadde gledet dem og vendt assyrerkongens* hjerte til dem, så han støttet dem i arbeidet med Guds hus, Israels Guds hus.</verse></chapter><chapter id="7"><verse id="1">En tid senere, under perserkongen Artaxerxes’ regjering, dro Esra, sønn av Seraja, sønn av Asarja, sønn av Hilkia,</verse><verse id="2">sønn av Sjallum, sønn av Sadok, sønn av Akitub,</verse><verse id="3">sønn av Amarja, sønn av Asarja, sønn av Merajot,</verse><verse id="4">sønn av Serahja, sønn av Ussi, sønn av Bukki,</verse><verse id="5">sønn av Abisjua, sønn av Pinehas, sønn av Eleasar, sønn av ypperstepresten Aron -</verse><verse id="6">denne Esra dro opp fra Babel. Han var en skriftlærd mann, vel kjent med Mose lov, den som Herren, Israels Gud, hadde gitt. Kongen ga ham alt det han ba om, for Herren hans Gud holdt sin hånd over ham.</verse><verse id="7">Noen av Israels barn, og av prestene, levittene, sangerne, dørvaktene og tempeltjenerne dro med ham opp til Jerusalem i kong Artaxerxes’ sjuende år.</verse><verse id="8">Han kom til Jerusalem i den femte måneden, det var i kongens sjuende år.</verse><verse id="9">På den første dagen i den første måneden begynte han å ordne alt til ferden fra Babel, og på den første dagen i den femte måneden kom han til Jerusalem. For hans Gud holdt sin gode hånd over ham.</verse><verse id="10">For Esra hadde vendt sitt hjerte til å granske Herrens lov og gjøre etter den, og til å lære folk lov og rett i Israel.</verse><verse id="11">Dette er en avskrift av det brevet som kong Artaxerxes ga presten Esra, den skriftlærde, han som var kyndig i de bud og lover som Herren hadde gitt Israel:</verse><verse id="12">Artaxerxes, kongenes konge, til presten Esra, han som er fullært i himmelens Guds lov, og så videre.</verse><verse id="13">Jeg har gitt den befaling at alle de av Israels folk og av dets prester og levitter i riket mitt, som har lyst til å dra til Jerusalem, kan følge med deg.</verse><verse id="14">For kongen og hans sju rådgivere sender deg for å undersøke om forholdene i Juda og Jerusalem er i samsvar med din Guds lov, som du har i din hånd.</verse><verse id="15">Du skal føre dit det sølvet og gullet som kongen og rådgiverne hans frivillig har gitt Israels Gud, han som har sin bolig i Jerusalem.</verse><verse id="16">Likeså skal du ta med deg alt det sølv og gull som du kan få i hele Babels landskap, og de frivillige gaver som folket og prestene vil gi til sin Guds hus i Jerusalem.</verse><verse id="17">Disse pengene skal du bruke samvittighetsfullt og kjøpe okser, værer og lam sammen med de matoffer og drikkoffer som hører til. Og du skal ofre dem på alteret i deres Guds hus i Jerusalem.</verse><verse id="18">Og hva du og brødrene dine finner det riktig å gjøre med det sølvet og gullet som blir til overs, det kan dere gjøre etter deres Guds vilje.</verse><verse id="19">De kar som du har fått til tjenesten i din Guds hus, skal du gi fra deg for Jerusalems Guds åsyn.</verse><verse id="20">Og det som ellers trengs til din Guds hus, og som du må betale, det skal du ta av kongens skattkammer.</verse><verse id="21">Og jeg, kong Artaxerxes, gir den befaling til alle skattmestrene på den andre siden av elven, at alt det presten Esra, han som er kyndig i himmelens Guds lov, krever av dere, det skal dere la ham få fullt ut,</verse><verse id="22">inntil ett hundre talenter sølv, hundre kor hvete, hundre bat vin og hundre bat olje, og så mye salt som det trengs.</verse><verse id="23">Alt det himmelens Gud befaler, det skal nøyaktig utføres for himmelens Guds hus, så det ikke skal komme vrede over kongens og hans søn-ners rike.</verse><verse id="24">Dere skal vite at ingen skal ha myndighet til å legge skatt, toll eller veipenger på noen av prestene, levittene, sangerne, dørvaktene, tempeltjenerne eller noen annen som har en tjeneste ved dette Guds hus.</verse><verse id="25">Og du, Esra, skal etter den visdom du har fått av din Gud, oppnevne dommere og lovkyndige til å dømme alt folket på den andre siden av elven, alle dem som kjenner din Guds lover. Og om noen ikke kjenner dem, da skal dere lære ham å kjenne dem.</verse><verse id="26">Enhver som ikke gjør etter din Guds lov og etter kongens lov, skal straks stilles for retten, enten det nå fører til døden eller til landflyktighet eller til bøter eller til fengsel.</verse><verse id="27">Lovet være Herren, våre fedres Gud, som ga kongen noe slikt i sinne, så Herrens hus i Jerusalem kunne bli prydet.</verse><verse id="28">Han lot meg finne nåde hos kongen og rådgiverne hans og hos alle kongens mektige høvdinger. Jeg fattet mot, fordi Herren min Gud holdt sin hånd over meg. Og jeg fikk samlet noen av Israels overhoder til å dra opp sammen med meg.</verse></chapter><chapter id="8"><verse id="1">Dette er de familieoverhoder som under kong Artaxerxes’ regjering dro opp med meg fra Babylon, og som her skal nevnes etter sine ætter.</verse><verse id="2">Av Pinehas’ barn Gersjom. Av Itamars barn Daniel. Av Davids barn Hattusj.</verse><verse id="3">Av Sjekanjas barn - av Parosjs barn - Sakarja, og med ham førtes inn i ættetavlen ett hundre og femti menn.</verse><verse id="4">Av Pahat-Moabs barn Eljoenai, Serahjas sønn, og med ham to hundre menn.</verse><verse id="5">Av Sjekanjas barn Jahasiels sønn, og med ham tre hundre menn.</verse><verse id="6">Av Adins barn Ebed, Jonatans sønn, og med ham femti menn.</verse><verse id="7">Av Elams barn Jesaja, Ataljas sønn, og med ham sytti menn.</verse><verse id="8">Av Sefatjas barn Sebadja, Mikaels sønn, og med ham åtti menn.</verse><verse id="9">Av Joabs barn Obadja, Jehiels sønn, og med ham to hundre og atten menn.</verse><verse id="10">Av Sjelomits barn Josifjas sønn, og med ham ett hundre og seksti menn.</verse><verse id="11">Av Bebais barn Sakarja, Bebais sønn, og med ham tjueåtte menn.</verse><verse id="12">Av Asgads barn Johanan, Hakkatans sønn, og med ham ett hundre og ti menn.</verse><verse id="13">Av Adonikams barn noen som kom senere - de hette Elifelet, Je’uel og Sjemaja, og med dem seksti menn.</verse><verse id="14">Av Bigvais barn Utai og Sabbub, og med dem sytti menn.</verse><verse id="15">Jeg samlet dem ved den elven som løper ut i Ahava. Der lå vi i leir i tre dager. Men da jeg ga nøyere akt på folket og på prestene, fant jeg ingen av Levis barn der.</verse><verse id="16">Da sendte jeg bud etter overhodene Elieser og Ariel og Sjemaja og Elnatan og Jarib og Elnatan og Natan og Sakarja og Mesjullam og lærerne Jojarib og Elnatan.</verse><verse id="17">Jeg sendte dem ut til Iddo, overhodet i Kasifja. Jeg la dem ord i munnen så de kunne overtale Iddo og hans bror, tempeltjenerne i Kasifja, til å sende oss tjenere for vår Guds hus.</verse><verse id="18">Og da Gud holdt sin gode hånd over oss, sendte de oss en forstandig mann som hette Sjerebja, en etterkommer av Mahli, som var sønn av Israels sønn Levi, og hans sønner og hans brødre, atten i tallet.</verse><verse id="19">De sendte oss også Hasjabja og med ham Jesaja av Meraris barn, brødrene hans og deres sønner, tjue i tallet.</verse><verse id="20">Og av de tempeltjenerne som David og høvdingene hans hadde gitt levittene til tjenere, sendte de oss to hundre og tjue menn, som alle var nevnt ved navn.</verse><verse id="21">Der ved Ahava-kanalen lot jeg så utrope en faste, for at vi skulle ydmyke oss for vår Guds åsyn og be ham om en lykkelig reise for oss og våre barn og all vår eiendom.</verse><verse id="22">For jeg unnså meg for å be kongen om krigsmakt og hestfolk til å hjelpe oss mot fiender på veien. Vi hadde jo sagt til kongen: Vår Gud holder sin hånd over alle dem som søker ham, og lar det gå dem vel, men hans makt og hans vrede er over alle dem som forlater ham.</verse><verse id="23">Så fastet vi og ba vår Gud om hjelp, og han bønnhørte oss.</verse><verse id="24">Siden tok jeg ut tolv av de øverste prestene og Sjerebja og Hasjabja, og med dem ti av deres brødre.</verse><verse id="25">Jeg veide opp for dem sølvet og gullet og karene, den gaven til vår Guds hus som kongen og hans rådgivere og høvdinger og alle de israelittene som bodde der, hadde gitt.</verse><verse id="26">Jeg veide opp for dem seks hundre og femti talenter sølv, og sølvkar til en verdi av hundre talenter, dertil hundre talenter gull</verse><verse id="27">og tjue gullbeger til en verdi av tusen dariker, og to kar av fint skinnende kobber, kostelige som gull.</verse><verse id="28">Og jeg sa til dem: Dere er helliget til Herren, og karene er helliget til ham, og sølvet og gullet er en frivillig gave til Herren, deres fedres Gud.</verse><verse id="29">Våk nå over det og ta vare på det til dere kan veie det ut i Jerusalem for de øverste prestene og levittene og for Israels familieoverhoder, i kamrene i Herrens hus.</verse><verse id="30">Så tok prestene og levittene imot sølvet og gullet og karene for å føre det til Jerusalem, til vår Guds hus.</verse><verse id="31">Vi brøt opp fra Ahava-kanalen på den tolvte dagen i den første måneden for å dra til Jerusalem. Og vår Gud holdt sin hånd over oss og fridde oss underveis fra fiender og folk som lå i bakhold mot oss.</verse><verse id="32">Da vi kom til Jerusalem, hvilte vi der i tre dager.</verse><verse id="33">Men på den fjerde dagen ble sølvet og gullet og karene veid i vår Guds hus og overgitt til presten Meremot, Urias sønn. Sammen med ham var Eleasar, sønn av Pinehas, til stede og tok imot, og likeså levittene Josabad, sønn av Josva, og Noadja, sønn av Binnui.</verse><verse id="34">Det ble alt overgitt etter tall og vekt, og hele vekten ble på samme tid opptegnet.</verse><verse id="35">De bortførte som var kommet hjem fra fangenskapet, ofret brennoffer til Israels Gud. De ofret tolv okser for hele Israel, nittiseks værer, syttisju lam og tolv syndofferbukker, alt ble ofret som brennoffer til Herren.</verse><verse id="36">Så overbrakte de kongens befalinger til kongens satraper og landshøvdinger på den andre siden av elven, og de ga hjelp og støtte både til folket og til Guds hus.</verse></chapter><chapter id="9"><verse id="1">Da alt dette var fullført, kom høvdingene til meg og sa: Verken Israels folk eller prestene eller levittene har skilt seg fra folkene rundt om i landene, og de avskyelige skikkene deres - fra kana’aneerne, hetittene, ferisittene, jebusittene, ammonittene, moabittene, egypterne og amorittene.</verse><verse id="2">De har tatt koner for seg og sønnene sine blant deres døtre, så den hellige ætt har blandet seg med folkene i landene. Og høvdingene og forstanderne har vært de første til å gjøre seg skyldig i denne utroskapen.</verse><verse id="3">Da jeg hørte dette, flerret jeg klærne og ytterkappen min, og jeg rev hår ut av hodet og skjegget og satt i stum sorg.</verse><verse id="4">Da kom alle de som fryktet Israels Guds ord, og de samlet seg omkring meg på grunn av utroskapen hos dem som var kommet hjem. Jeg satt i stum sorg helt til kveldsofferet skulle bæres fram.</verse><verse id="5">Men ved tiden for kveldsofferet reiste jeg meg fra min ydmyke stilling, i mine flerrede klær og ytterkappe. Og jeg kastet meg på kne og rakte ut mine hender til Herren min Gud,</verse><verse id="6">og jeg sa: Min Gud! Jeg er så skamfull og ydmyket at jeg ikke kan løfte mitt ansikt opp mot deg, min Gud! For våre misgjerninger har vokst oss over hodet, og vår skyld er blitt så stor at den når til himmelen.</verse><verse id="7">Fra våre fedres dager har vi vært i stor skyld like til denne dagen. På grunn av våre misgjerninger har vi - sammen med våre konger og prester - vært overgitt i fremmede kongers hånd, under sverdet, i fangen-skap, til plyndring og vanære, som det viser seg på denne dagen.</verse><verse id="8">Men nå, for et lite øyeblikk, er nåde blitt oss til del fra Herren vår Gud, så han har spart og frelst en rest av oss og gitt oss et fotfeste på sitt hellige sted, for at vår Gud kunne la våre øyne lyse og gi oss litt ny livskraft i vår trelldom.</verse><verse id="9">For treller er vi! Men vår Gud har ikke forlatt oss i vår trelldom. Han har latt oss finne nåde hos Persias konger, så de ga oss ny livskraft til å bygge opp vår Guds hus og gjenreise det som lå i ruiner. Og de ga oss et trygt bosted i Juda og i Jerusalem.</verse><verse id="10">Men, vår Gud! Hva skal vi si etter alt dette? For vi har forlatt dine bud,</verse><verse id="11">dem som du ga ved dine tjenere profetene da du sa: Det landet som dere drar inn i for å ta i eie, er et land som er blitt urent ved de fremmede folks urenhet og ved de avskyelige ting som de i sin urenhet har fylt landet med fra ende til annen.</verse><verse id="12">Derfor skal dere ikke gi døtrene deres til disse folks sønner eller ta koner til sønnene deres blant disse folks døtre. Dere skal aldri søke deres velferd og lykke. Da skal dere bli sterke og få ete av landets gode ting og la deres barn få det til eie for all tid.</verse><verse id="13">Etter alt det som er kommet over oss på grunn av våre onde gjerninger og vår store skyld, og etter at du, vår Gud, har spart oss og straffet oss langt mindre enn vi fortjente for vår misgjerning, og latt en rest av oss som denne her bli frelst -</verse><verse id="14">skulle vi da nå igjen bryte dine bud og ta oss ektefeller blant folk som gjør seg skyldig i slike avskyelige ting? Ville du ikke da bli vred på oss, og gjøre ende på oss, så det ikke var noen som ble frelst eller slapp unna?</verse><verse id="15">Herre, Israels Gud! Du er rettferdig. Vi er bare en levning, en rest som er blitt frelst, som det kan bli sett på denne dag. Se, vi er nå her for ditt åsyn i vår syndeskyld. For etter det som nå har hendt, kan ingen bli stående for deg.</verse></chapter><chapter id="10"><verse id="1">Mens nå Esra lå gråtende foran Guds hus og ba og bekjente, samlet det seg om ham en meget stor skare av Israels folk, både menn og kvinner og barn. Og folket gråt sårt.</verse><verse id="2">Da tok Sjekanja, Jehiels sønn, av Olams barn, til orde og sa til Esra: Vi har vært troløse mot vår Gud og tatt fremmede kvinner av de andre folk her i landet til koner. Men ennå er det håp for Israel i denne saken.</verse><verse id="3">Så la oss nå gjøre en pakt med vår Gud at vi skal sende fra oss alle disse kvinner og barna deres, for dette rådet er fra Herren og fra de menn som har ærefrykt for vår Guds bud. La oss gå fram etter loven!</verse><verse id="4">Stå opp! For det er du som må sørge for dette. Vi skal hjelpe deg. Vær frimodig og sett det i verk!</verse><verse id="5">Da sto Esra opp og lot de øverste prestene og levittene og alle Israels høvdinger sverge på at de ville gjøre som det var sagt. Og de sverget på det.</verse><verse id="6">Så gikk Esra bort fra plassen foran Guds hus, og han gikk inn i Johanans, Eljasjibs sønns kammer. Da han var kommet dit, kunne han verken ete eller drikke, så dypt sørget han over utroskapen hos dem som var kommet hjem.</verse><verse id="7">Deretter sendte de ut en melding i Juda og Jerusalem til alle dem som var kommet hjem, at de skulle samles i Jerusalem.</verse><verse id="8">Den som ikke kom innen tre dager, slik som høvdingene og de eldste hadde fastsatt, skulle få alt sitt gods bannlyst, og han selv skulle bli utelukket fra de hjemkomnes menighet.</verse><verse id="9">Og alle Judas og Benjamins menn samlet seg i Jerusalem innen tre dager var gått. Det var den tjuende dagen i den niende måneden. Hele folket satt på plassen ved Guds hus og skalv både for sakens skyld og på grunn av regnbygene.</verse><verse id="10">Da sto presten Esra opp og sa til dem: Dere har vært troløse og tatt fremmede kvinner til koner. Dermed har dere økt Israels skyld.</verse><verse id="11">Så bekjenn det nå for Herren, fedrenes Gud, og gjør hans vilje! Skill dere fra de andre folk her i landet og fra de fremmede kvinnene!</verse><verse id="12">Da svarte hele folket og sa med høy røst: Ja, som du har sagt, så er vi skyldige til å gjøre.</verse><verse id="13">Men folket er tallrikt, og nå er det regntid, så vi er ikke i stand til å stå her ute. Dette er et arbeid som ikke kan utføres på en dag eller to. For det er mange av oss som har syndet i denne saken.</verse><verse id="14">La derfor høvdingene våre handle på hele folkets vegne. Og la alle dem i byene våre som har tatt fremmede kvinner til koner, møte til fastsatte tider sammen med de eldste og dommerne i hver by, til vi får vendt vår Guds brennende vrede bort fra oss, og denne saken er avgjort.</verse><verse id="15">Bare Jonatan, Asaels sønn, og Jahseja, Tikvas sønn, satte seg imot dette, og Mesjullam og levitten Sjabbetai støttet dem.</verse><verse id="16">De som var kommet hjem fra fangenskapet, gjorde da som det ble sagt. De valgte presten Esra og noen menn som var overhoder for sine familier, og som alle var nevnt ved navn. De trådte sammen på den første dagen i den tiende måneden for å granske saken.</verse><verse id="17">Og de ble ferdige med alle de menn som hadde tatt fremmede kvinner til koner, til den første dagen i den første måneden.</verse><verse id="18">Blant prestenes sønner fant de noen som hadde tatt fremmede kvinner til koner. Det var: av Josvas, Josadaks sønns sønner og hans brødre: Ma’aseja og Elieser og Jarib og Gedalja.</verse><verse id="19">De ga sin hånd på at de ville sende fra seg disse sine koner, og ofre en vær av buskapen som skyldoffer for den skyld de hadde pådratt seg.</verse><verse id="20">Av Immers barn var det Hanani og Sebadja.</verse><verse id="21">Av Harims barn var det Ma’aseja og Elia og Sjemaja og Jehiel og Ussia.</verse><verse id="22">Av Pasjhurs barn var det Eljoenai, Ma’aseja, Ismael, Netanel, Josabad og Elasa.</verse><verse id="23">Av levittene var det Josabad og Sjime’i og Kelaja, det er Kelita, Petaja, Juda og Elieser.</verse><verse id="24">Av sangerne var det Eljasjib. Av dørvokterne var det Sjallum og Telem og Uri.</verse><verse id="25">Av Israel ellers var det: Av Parosjs barn Ramja og Jissija og Malkija og Mijamin og Eleasar og Malkija og Benaja.</verse><verse id="26">Av Elams barn var det: Mattanja, Sakarja, Jehiel, Abdi, Jeremot og Elia.</verse><verse id="27">Av Sattus barn var det: Eljoenai, Eljasjib, Mattanja og Jeremot og Sabad og Asisa.</verse><verse id="28">Av Bebais barn var det Johanan, Hananja, Sabbai og Atlai.</verse><verse id="29">Av Banis barn var det Mesjullam, Malluk og Adaja og Jasjub og Sjeal og Jeremot.</verse><verse id="30">Av Pahat-Moabs barn var det Adna og Kelal, Benaja, Ma’aseja, Mattanja, Besalel og Binnui og Manasse.</verse><verse id="31">Videre av Harims barn: Elieser, Jissija, Malkija, Sjemaja, Simeon,</verse><verse id="32">Benjamin, Malluk og Sjemarja.</verse><verse id="33">Av Hasjums barn var det Mattenai, Mattatta, Sabad, Elifelet, Jeremai, Manasse og Sjime’i.</verse><verse id="34">Av Banis barn var det Ma’adai, Amram, Uel,</verse><verse id="35">Benaja, Bedeja, Keluhi,</verse><verse id="36">Vanja, Meremot, Eljasjib,</verse><verse id="37">Mattanja, Mattenai, Ja’asu,</verse><verse id="38">Bani, Binnui, Sjime’i,</verse><verse id="39">Sjelemja, Natan, Adaja,</verse><verse id="40">Maknadbai, Sjasjai, Sjarai,</verse><verse id="41">Asarel, Sjelemja, Sjemarja,</verse><verse id="42">Sjallum, Amarja og Josef.</verse><verse id="43">Av Nebos barn var det Je’iel, Mattitja, Sabad, Sebina, Jaddu, Joel og Benaja.</verse><verse id="44">Alle disse hadde tatt fremmede kvinner til koner, og blant dem var det noen som hadde fått barn.</verse></chapter></book><book id="16" name="Nehemja" shortname="neh"><chapter id="1"><verse id="1">Nehemjas, Hakaljas sønns ord. - I måneden kislev, i det tjuende året*, da jeg var i borgen Susan,</verse><verse id="2">kom Hanani, en av brødrene mine, og noen andre menn fra Juda. Jeg spurte dem da om jødene - den resten som var blitt frelst fra fangenskapet - og om Jerusalem.</verse><verse id="3">De svarte meg: De som er blitt befridd fra fangenskapet og nå bor der i landskapet, er i stor ulykke og vanære. Jerusalems mur er revet ned og portene er oppbrent.</verse><verse id="4">Da jeg hørte dette, satte jeg meg ned og gråt og sørget dag etter dag. Jeg fastet og ba for himmelens Guds åsyn.</verse><verse id="5">Og jeg sa: Å, Herre, himmelens Gud! Du store og forferdelige Gud, som holder din pakt og bevarer din miskunnhet mot dem som elsker deg og holder dine bud!</verse><verse id="6">La ditt øre være åpent og dine øyne opplatt, så du hører på din tjeners bønn! Både dag og natt ber jeg nå for ditt åsyn for dine tjenere Israels barn, idet jeg bekjenner Israels barns synder, som vi har gjort mot deg! Både jeg og min fars hus har syndet.</verse><verse id="7">Vi har båret oss ille at mot deg og ikke holdt de bud og forskrifter og lover som du ga din tjener Moses.</verse><verse id="8">Kom i hu det ordet som du talte til din tjener Moses da du sa: Om dere er troløse, så vil jeg spre dere blant folkene.</verse><verse id="9">Men dersom dere omvender dere til meg og holder mine bud og lever etter dem, da vil jeg, selv om de bortdrevne blant dere er ved himmelens ende, samle dem derfra og føre dem til det stedet jeg har utvalgt til bolig for mitt navn.</verse><verse id="10">De er dine tjenere og ditt folk, som du har forløst med din store kraft og din sterke hånd.</verse><verse id="11">Å Herre! La ditt øre gi akt på din tjeners og dine tjeneres bønn, de som gjerne vil frykte ditt navn! La det i dag lykkes for din tjener, og la ham finne barmhjertighet hos denne mannen! - Jeg var den gang munnskjenk hos kongen.</verse></chapter><chapter id="2"><verse id="1">I måneden nisan i kong Artaxerxes’ tjuende år traff det seg en gang slik at det var satt fram vin for ham. Jeg tok da vinen og rakte den til kongen. Jeg hadde aldri før vært sorgfull når jeg sto for hans ansikt.</verse><verse id="2">Da sa kongen til meg: Hvorfor ser du så bedrøvet ut? Du er jo ikke syk. Det kan ikke være annet enn hjertesorg! Da ble jeg meget redd.</verse><verse id="3">Og jeg sa til kongen: Kongen leve for evig! Skulle ikke jeg se bedrøvet ut når byen hvor mine fedres graver er, ligger øde, og dens porter er fortært av ild!</verse><verse id="4">Da sa kongen til meg: Hva er det da du ønsker? Da ba jeg til himmelens Gud,</verse><verse id="5">og så sa jeg til kongen: Om kongen så synes, og dersom du har godhet for din tjener, så ber jeg at du vil la meg reise til Juda, til den byen hvor mine fedres graver er, så jeg kan bygge den opp igjen.</verse><verse id="6">Da spurte kongen meg, mens dronningen satt ved hans side: Hvor lenge vil reisen vare? Når kommer du tilbake? - Kongen syntes godt om dette, og ga meg lov til å reise. Og jeg nevnte da en bestemt tid for ham.</verse><verse id="7">Så sa jeg til kongen: Om kongen så synes, så la meg få brev med til stattholderne på den andre siden av elven, så de lar meg dra gjennom sitt land til jeg kommer til Juda,</verse><verse id="8">og likeså et brev til Asaf, han som har oppsynet over kongens skoger, at han skal gi meg tømmer til bjelker i portene til tempelborgen og til portene i bymuren, og til det huset jeg skal bo i. Og kongen ga meg det, fordi min Gud holdt sin gode hånd over meg.</verse><verse id="9">Da jeg kom til stattholderne på den andre siden av elven, ga jeg dem kongens brev. Kongen hadde også sendt krigshøvedsmenn og hestfolk med meg.</verse><verse id="10">Men da horonitten Sanballat* og den ammonittiske tjeneren Tobias** hørte dette, syntes de meget ille om at det var kommet en som ville arbeide for Israels barns vel.</verse><verse id="11">Da jeg så kom til Jerusalem, var jeg der i tre dager.</verse><verse id="12">Men så brøt jeg opp om natten og tok med meg noen få menn. Jeg hadde ikke nevnt for noe menneske det min Gud hadde gitt meg i sinne å gjøre for Jerusalem. Jeg tok heller ikke med meg andre dyr enn det jeg red på.</verse><verse id="13">Så dro jeg om natten ut gjennom Dalporten og bort imot Dragekilden og kom til Møkkporten. Jeg så på Jerusalems murer som var revet ned, og på portene som var fortært av ilden.</verse><verse id="14">Så red jeg over til Kildeporten og til Kongedammen, men der var det ikke rom for dyret som jeg red på, til å komme fram.</verse><verse id="15">Så dro jeg opp i dalen om natten og så på muren og gikk igjen inn gjennom Dalporten, og så vendte jeg tilbake igjen.</verse><verse id="16">Forstanderne visste ikke hvor jeg hadde vært eller hva jeg tok meg fore. For jeg hadde ennå ikke nevnt noe om det for jødene eller prestene eller stormennene eller forstanderne eller de andre, som skulle utføre arbeidet.</verse><verse id="17">Men nå sa jeg til dem: Dere ser selv den ulykke vi er i, at Jerusalem ligger øde og portene er oppbrent. Kom og la oss bygge opp igjen Jerusalems mur, så vi ikke skal være til spott lenger.</verse><verse id="18">Og jeg fortalte dem hvordan min Gud hadde holdt sin gode hånd over meg, og likeså det kongen hadde sagt til meg. Da sa de: La oss gå i gang og bygge! Og de styrket seg til det gode verket.</verse><verse id="19">Men da horonitten Sanballat og den ammonittiske tjeneren Tobias og araberen Gesjem hørte det, spottet de oss og foraktet oss og sa: Hva er det dere gjør der? Vil dere sette dere opp mot kongen?</verse><verse id="20">Da svarte jeg dem: Himmelens Gud, han vil la det lykkes for oss, og vi, hans tjenere, vil gå i gang og bygge. Men dere har verken del eller rett eller ettermæle i Jerusalem.</verse></chapter><chapter id="3"><verse id="1">Ypperstepresten Eljasjib og hans brødre prestene gikk i gang med å bygge Saueporten. De helliget den og satte inn dørene. Så bygde de videre til Mea-tårnet og helliget det, og videre fram til Hananel-tårnet.</verse><verse id="2">Ved siden av dem bygde mennene fra Jeriko og ved siden av dem Sakkur, Imris sønn.</verse><verse id="3">Fiskeporten ble bygd av Sena’as barn, de tømret den opp og satte inn dører, låser og slåer.</verse><verse id="4">Ved siden av dem arbeidet Meremot, sønn av Uria, Hakkos’ sønn. Ved siden av ham arbeidet Mesjullam, sønn av Berekja, Mesjesabels sønn. Ved siden av ham arbeidet Sadok, Ba’anas sønn.</verse><verse id="5">Ved siden av ham arbeidet folkene fra Tekoa. Men storkarene blant dem bøyde ikke sin nakke under arbeidet for sin Herre.</verse><verse id="6">Den gamle porten ble satt i stand av Jojada, Paseahs sønn, og Mesjullam, Besodjas sønn. De tømret den opp og satte inn dører og låser og slåer.</verse><verse id="7">Ved siden av dem arbeidet Melatja fra Gibeon og Jadon fra Meronot sammen med mennene fra Gibeon og Mispa. De hørte under stattholderens domstol på den andre siden av elven.</verse><verse id="8">Ved siden av dem arbeidet Ussiel, Harhajas sønn, en gullsmed. Og ved siden av ham arbeidet Hananja, en av salveblanderne. Det neste stykke av Jerusalems mur lot de være som det var helt fram til den brede muren.</verse><verse id="9">Ved siden av dem arbeidet Refaja, Hurs sønn, høvdingen over den ene halvdelen av Jerusalems distrikt.</verse><verse id="10">Ved siden av ham arbeidet Jedaja, Harumafs sønn, rett imot sitt eget hus. Ved siden av ham arbeidet Hattusj, Hasjabnejas sønn.</verse><verse id="11">Et annet stykke, og dessuten Ovnstårnet, ble satt i stand av Malkia, Harims sønn, og Hasjub, Pahat-Moabs sønn.</verse><verse id="12">Ved siden av ham arbeidet Sjallum, sønn av Hallohesj, høvdingen over den andre halvdelen av Jerusalems distrikt, og sammen med ham døtrene hans.</verse><verse id="13">Dalporten ble satt i stand av Hanun og innbyggerne i Sanoah. De bygde den og satte inn dører, låser og slåer. De bygde også tusen alen av muren, til Møkkporten.</verse><verse id="14">Og Møkkporten ble satt i stand av Malkia, Rekabs sønn, høvdingen over Bet-Hakkerems distrikt. Han bygde den opp og satte inn dører og låser og slåer.</verse><verse id="15">Kildeporten ble satt i stand av Salun, Kol-Hoses sønn, høvdingen over Mispas distrikt. Han bygde den, la tak på den og satte inn dører, låser og slåer. Likeså bygde han muren ved Sjelah-dammen ved kongens hage, helt fram til de trappene som går ned fra Davids by.</verse><verse id="16">Etter ham arbeidet Nehemja, Asbuks sønn, høvdingen over den ene halvdelen av Bet-Surs distrikt. Han satte i stand muren ned til Davids graver og til den dammen som var gravd, og til heltenes hus.</verse><verse id="17">Etter ham arbeidet levittene under Rehum, Banis sønn. Hasjabja, høvdingen over den ene halvdelen av Ke’ilas distrikt, arbeidet ved siden av ham for sitt distrikt.</verse><verse id="18">Etter ham arbeidet brødrene deres under Bavvai, Henadads sønn, høvdingen over den andre halvdelen av Ke’ilas distrikt.</verse><verse id="19">Ved siden av ham arbeidet Eser, Josvas sønn, høvdingen over Mispa. Hans stykke rakk fra plassen midt imot oppgangen fram til våpenhuset i Vinkelen.</verse><verse id="20">Etter ham arbeidet Baruk, Sabbais sønn, med stor iver på et annet stykke, fra Vinkelen og til døren på ypperstepresten Eljasjibs hus.</verse><verse id="21">Etter ham arbeidet Meremot, sønn av Uria, Hakkos’ sønn, på et annet stykke, fra døren på Eljasjibs hus og til enden av hans hus.</verse><verse id="22">Etter ham arbeidet prestene, mennene fra Jordan-sletten.</verse><verse id="23">Etter dem arbeidet Benjamin og Hasjub midt imot sitt eget hus. Etter dem arbeidet Asarja, sønn av Ma’aseja, Ananjas sønn, ved siden av sitt hus.</verse><verse id="24">Etter ham arbeidet Binnui, Henadads sønn, på et annet stykke, fra Asarjas hus til Vinkelen og til det stedet hvor muren bøyer av.</verse><verse id="25">Palal, Usais sønn, arbeidet fra stedet midt imot Vinkelen og det tårnet som springer fram fra kongens øvre hus ved fengselsgården. Etter ham arbeidet Pedaja, Parosjs sønn.</verse><verse id="26">Tempeltjenerne som bodde på Ofel, arbeidet til plassen midt imot Vannporten mot øst og det fremspringende tårnet.</verse><verse id="27">Etter Pedaja arbeidet folkene fra Tekoa på et annet stykke, fra plassen midt imot det store fremspringende tårnet og til Ofel-muren.</verse><verse id="28">Ovenfor Hesteporten arbeidet prestene, hver av dem foran sitt eget hus.</verse><verse id="29">Etter dem arbeidet Sadok, Immers sønn, foran sitt eget hus. Etter ham arbeidet Sjemaja, Sjekanjas sønn, som hadde vakthold ved den østre porten.</verse><verse id="30">Etter ham arbeidet Hananja, Sjelemjas sønn, og Hanun, Salafs sjette sønn, på et annet stykke. Og etter dem arbeidet Mesjullam, Berekjas sønn, foran sitt eget rom.</verse><verse id="31">Etter ham arbeidet Malkia, en av gullsmedene, fram til tempeltjenernes og kjøpmennenes hus, foran Mønstringsporten og fram til Hjørnesalen.</verse><verse id="32">Og mellom Hjørnesalen og Saueporten arbeidet gullsmedene og kjøpmennene.</verse></chapter><chapter id="4"><verse id="1">Da nå Sanballat hørte at vi bygde på muren, ble hans vrede opptent. Han ble ytterst forbitret og spottet jødene</verse><verse id="2">og sa til brødrene sine og til stridsmennene i Samaria: Hva er det disse usle jødene gjør? Skal de ha lov til slikt? Skal de få ofre? Skal tro de vil få verket fullført i dag? Kan de få liv i de forbrente steinene som ligger i hauger?</verse><verse id="3">Og ammonitten Tobias, som sto ved siden av ham, sa: La dem bygge så mye de vil - bare en rev hopper opp på steinmuren deres, så vil han rive den ned!</verse><verse id="4">Hør, vår Gud, hvordan vi er blitt foraktet! La deres spott falle tilbake på deres eget hode, og la dem bli til rov i fangenskaps land!</verse><verse id="5">Dekk ikke over deres misgjerning, og la ikke deres synd bli utslettet for ditt åsyn! For de har krenket deg så bygningsmennene hørte det.</verse><verse id="6">Så bygde vi da på muren, og hele muren ble satt i stand til sin halve høyde. Og folket hadde godt mot på arbeidet.</verse><verse id="7">Men da Sanballat og Tobias og araberne og ammonittene og asjdodittene hørte at det gikk fremover med utbedringen av Jerusalems murer, og at revnene tok til å fylles, ble de meget vrede.</verse><verse id="8">Og de sammensverget seg alle om å komme og kjempe mot Jerusalem og lage forvirring der.</verse><verse id="9">Men vi ba til vår Gud, og vi stilte ut vaktposter mot dem dag og natt til vern mot dem.</verse><verse id="10">Da sa jødene: Kreftene svikter hos arbeidsfolket. Grushaugene er for store. Vi makter ikke lenger å bygge på muren.</verse><verse id="11">Og våre motstandere sa: De må ikke få vite eller merke noe før vi står midt iblant dem og hogger dem ned og slik gjør ende på arbeidet.</verse><verse id="12">De jødene som bodde i nærheten av dem, kom fra alle kanter og sa til oss vel ti ganger: Hvor dere vender dere hen, så vil de angripe oss!</verse><verse id="13">Men da stilte jeg folket opp på de laveste stedene bak muren, på de åpne plassene. Jeg stilte dem opp etter deres ætter med sine sverd og spyd og buer.</verse><verse id="14">Og da jeg så dem oppstilt, gikk jeg fram og sa til stormennene og forstanderne og til hele folket: Vær ikke redd dem, tenk på Herren, den store og forferdelige. Og kjemp for deres brødre, deres sønner og døtre, deres koner og deres hjem!</verse><verse id="15">Da våre fiender hørte at vi hadde fått vite det, og at Gud hadde gjort deres råd til intet, vendte vi alle sammen tilbake til muren, hver til sitt arbeid.</verse><verse id="16">Fra den dagen var bare halvparten av mine unge menn på arbeidet, mens den andre halvparten av dem sto der med sine spyd, skjold, buer og brynjer, og høvdingene sto bakenfor hele Judas folk.</verse><verse id="17">De som bygde på muren, og bærerne med sine byrder, de utførte arbeidet med den ene hånden, og med den andre holdt de våpenet sitt.</verse><verse id="18">Hver av bygningsmennene hadde sverdet bundet til siden mens han arbeidet. Og hornblåseren sto ved siden av meg.</verse><verse id="19">Jeg sa til stormennene og forstanderne og til hele folket: Arbeidet er stort og omfattende, og vi er spredt på muren langt fra hverandre.</verse><verse id="20">På det stedet hvor dere hører hornet lyder, der skal dere samle dere hos oss. Vår Gud vil stride for oss.</verse><verse id="21">Så arbeidet vi da på verket mens halvdelen sto der med spydene sine, fra morgenrøden rant opp til stjernene kom fram.</verse><verse id="22">På samme tid sa jeg også til folket: Hver mann og hans tjener skal bli natten over inne i Jerusalem, så vi kan ha dem til vakt om natten og til arbeid om dagen.</verse><verse id="23">Og verken jeg eller mine brødre eller mine tjenere eller vaktmennene som fulgte meg, kom av klærne. Hver mann hadde sitt våpen hos seg, og vann.</verse></chapter><chapter id="5"><verse id="1">Men det reiste seg et stort skrik fra folket og deres koner mot deres jødiske brødre.</verse><verse id="2">Noen sa: Vi med våre sønner og døtre er mange. La oss få korn, så vi kan ete og berge livet!</verse><verse id="3">Andre sa: Våre marker og vingårder og hus må vi sette i pant. La oss få korn så vi kan stille sulten!</verse><verse id="4">Andre igjen sa: Vi har lånt penger på våre marker og vingårder for å betale skatten til kongen.</verse><verse id="5">Vi er da av samme kjøtt og blod som våre brødre, og våre barn er som deres barn. Men vi må la våre sønner og døtre bli treller. Ja, noen av våre døtre er alt kommet i trellekår, og det står ikke i vår makt å hindre det, for våre marker og vingårder hører andre til.</verse><verse id="6">Jeg ble meget vred da jeg hørte deres klagerop og alt det de fortalte.</verse><verse id="7">Jeg overveide saken med meg selv. Og så irettesatte jeg stormennene og forstanderne og sa til dem: Dere krever rente av brødrene deres! Så sammenkalte jeg et stort folkemøte mot dem.</verse><verse id="8">Og jeg sa til dem: Så langt det var mulig, har vi løskjøpt våre jødiske brødre som var solgt til hedningene. Og så vil dere selge deres brødre, og de må selge seg til oss! Da tidde de og fant ikke ett ord til svar.</verse><verse id="9">Så sa jeg: Det er ikke rett det dere gjør. Burde dere ikke vandre i frykt for vår Gud, så ikke hedningene, våre fiender, skal få grunn til å håne oss?</verse><verse id="10">Også jeg og mine brødre og mine folk har lånt dem penger og korn. La oss ettergi denne gjelden!</verse><verse id="11">Gi dem nå i dag tilbake både markene, vingårdene, olivenhagene og husene, og ettergi dem rentene av pengene og kornet og mosten og oljen som dere har lånt dem!</verse><verse id="12">Da sa de: Vi vil gi det tilbake og ikke kreve noe av dem, vi vil gjøre som du sier. Og etter at jeg hadde tilkalt prestene, lot jeg dem sverge på at de ville gjøre som de hadde sagt.</verse><verse id="13">Jeg ristet også ut brystfolden* på min kappe og sa: Slik skal Gud gjøre med hver mann som ikke holder dette sitt ord, han skal riste ham ut av hans hus og gods - så utrystet og tom skal han bli! Og hele forsamlingen sa: Amen! Og de priste Herren, og folket gjorde som det hadde sagt.</verse><verse id="14">Fra den dagen jeg ble utnevnt til stattholder i Judas land, fra kong Artaxerxes’ tjuende år til hans trettiandre år, i hele tolv år, har verken jeg eller mine brødre tatt imot noe av den kosten som en stattholder kunne kreve.</verse><verse id="15">De forrige stattholdere, de som var før meg, la tunge byrder på folket, og tok brød og vin av dem i tillegg til førti sekel sølv. Til og med tjenerne deres gjorde seg til herrer over folket. Men jeg gjorde ikke det, for jeg fryktet Gud.</verse><verse id="16">Jeg var også selv med i arbeidet på denne muren. Og noe jordstykke har vi ikke kjøpt, alle folkene mine har vært samlet til arbeidet der.</verse><verse id="17">Og ett hundre og femti mann av jødene og forstanderne spiste ved mitt bord, i tillegg til dem som kom til fra folkene rundt omkring.</verse><verse id="18">Det som ble tillaget for hver dag, var en okse og seks utvalgte sauer i tillegg til fugler, og alt dette kostet jeg selv. Og en gang hver tiende dag var det overflod av all slags vin. Og likevel krevde jeg ikke den kost som stattholderen hadde rett til, for arbeidet lå tungt på dette folket.</verse><verse id="19">Kom meg i hu, min Gud, og regn meg til gode alt det jeg har gjort for dette folket!</verse></chapter><chapter id="6"><verse id="1">Da nå Sanballat og Tobias og araberen Gesjem og våre andre fiender fikk høre at jeg hadde bygd opp muren, og at det ikke mer fantes noen revne i den - enda jeg til den tid ikke hadde satt inn dører i portene -</verse><verse id="2">da sendte Sanballat og Gesjem bud til meg og sa: Kom, la oss møtes i en av landsbyene i Ono-dalen! Men de tenkte å gjøre meg ondt.</verse><verse id="3">Jeg sendte bud tilbake til dem og svarte: Jeg holder på med et stort arbeid og kan ikke komme ned. Skulle jeg kanskje la arbeidet hvile fordi jeg lot det ligge og dro ned til dere?</verse><verse id="4">Fire ganger sendte de det samme bud til meg, og jeg ga dem samme svar.</verse><verse id="5">Femte gang sendte Sanballat tjeneren sin til meg med det samme bud, og han hadde et åpent brev med seg.</verse><verse id="6">I det sto det: Det går det rykte blant folkene, og Gasjmu sier også at du og jødene tenker på å gjøre opprør. Derfor er det du bygger opp muren. Og etter det samme ryktet skal du være deres konge,</verse><verse id="7">og du skal ha satt profeter til å utrope om deg i Jerusalem at du er konge i Juda. Nå vil dette ryktet komme kongen for øre. Så kom nå og la oss rådslå sammen!</verse><verse id="8">Men jeg sendte bud til ham og svarte: Noe slikt som det du taler om, har ikke gått for seg, det er noe du selv har funnet på.</verse><verse id="9">For alle sammen forsøkte å skremme oss, de tenkte at vi da skulle bli trette og holde opp med arbeidet, så det ikke ble utført. Men styrk nå du mine hender!</verse><verse id="10">En gang kom jeg inn til Sjemaja, sønn av Delaja, Mehetabels sønn. Han holdt seg inne i huset sitt. Da sa han: La oss nå gå sammen inn i Guds hus, i det indre av templet, og la oss stenge dørene! For de kommer og vil drepe deg. Ja, de kommer og vil drepe deg i natt.</verse><verse id="11">Men jeg svarte: Skulle en mann som jeg flykte? Og hvordan skulle en mann som jeg kunne gå inn i templet og enda bli i live? Jeg går ikke inn der.</verse><verse id="12">For jeg skjønte helt klart at det ikke var Gud som hadde sendt ham, men at han uttalte denne spådommen over meg fordi Tobias og Sanballat hadde leid ham til det.</verse><verse id="13">Han var leid for at jeg skulle bli redd og gjøre som han sa. Dermed ville jeg ha syndet, og så kunne de få satt ut et ondt rykte om meg, og håne meg.</verse><verse id="14">Min Gud, kom i hu Tobias for det han har gjort, og likeså Sanballat! Og dessuten profetinnen Noadja og de andre profetene som prøvde å skremme meg!</verse><verse id="15">Muren ble ferdig på femtito dager - den tjuefemte dagen i måneden elul.</verse><verse id="16">Da alle fiendene våre hørte dette, og alle folkene rundt om oss så det, da sank de meget i sine egne øyne. Og de forsto at det var med vår Guds hjelp dette verket var blitt fullført.</verse><verse id="17">I de dager sendte også de fornemste i Juda mange brev til Tobias. Og fra Tobias kom det brev tilbake til dem.</verse><verse id="18">For mange i Juda var forbundet med ham ved ed. For han var svigersønn til Sjekanja, Arahs sønn. Og hans sønn Johanan hadde tatt til ekte en datter av Mesjullam, Berekjas sønn.</verse><verse id="19">De pleide også å tale til meg om at han gjorde så mye godt, og å fortelle ham om alt jeg sa. Tobias sendte også brev for å skremme meg.</verse></chapter><chapter id="7"><verse id="1">Da nå muren var bygd, satte jeg inn dørene. Og dørvaktene og sangerne og levittene ble satt til sin gjerning.</verse><verse id="2">Jeg satte min bror Hanani til befalingsmann over Jerusalem, og sammen med ham Hananja, høveds-mann over borgen, for han var en pålitelig mann og mer gudfryktig enn de fleste.</verse><verse id="3">Jeg sa til dem: Jerusalems porter skal ikke åpnes før solen brenner hett, og mens portvakten står der, skal dørene lukkes og låses, og noen av Jerusalems innbyggere skal settes som vaktmenn, hver på sin post og hver utenfor sitt hus.</verse><verse id="4">Byen var vid og stor, men folket i den fåtallig, og ingen nye hus var bygd.</verse><verse id="5">Da ga Gud meg i sinne å samle de fornemste og forstanderne og folket for å føres inn i ættelister. Og jeg fant boken med ættelistene over dem som først hadde dratt hjem, og der fant jeg skrevet:</verse><verse id="6">Dette er de menn fra landskapet Juda som dro hjem fra fangenskapet i det fremmede landet - de som kongen i Babel, Nebukadnesar, hadde bortført, og som nå vendte tilbake til Jerusalem og Juda, hver til sin by,</verse><verse id="7">de som fulgte med Serubabel, Josva, Nehemja, Asarja, Ra’amja, Nahamani, Mordekai, Bilsjan, Misperet, Bigvai, Nehum og Ba’ana. Dette er tallet på mennene av Israels folk:</verse><verse id="8">Parosjs barn, to tusen ett hundre og syttito.</verse><verse id="9">Sefatjas barn, tre hundre og syttito.</verse><verse id="10">Arahs barn, seks hundre og femtito.</verse><verse id="11">Pahat-Moabs barn av Josvas og Joabs etterkommere, to tusen åtte hundre og atten.</verse><verse id="12">Elams barn, ett tusen to hundre og femtifire.</verse><verse id="13">Sattus barn, åtte hundre og førtifem.</verse><verse id="14">Sakkais barn, sju hundre og seksti.</verse><verse id="15">Binnuis barn, seks hundre og førtiåtte.</verse><verse id="16">Bebais barn, seks hundre og tjueåtte.</verse><verse id="17">Asgads barn, to tusen tre hundre og tjueto.</verse><verse id="18">Adonikams barn, seks hundre og sekstisju.</verse><verse id="19">Bigvais barn, to tusen og sekstisju.</verse><verse id="20">Adins barn, seks hundre og femtifem.</verse><verse id="21">Aters barn av Hiskias ætt, nittiåtte.</verse><verse id="22">Hasjums barn, tre hundre og tjueåtte.</verse><verse id="23">Besais barn, tre hundre og tjuefire.</verse><verse id="24">Harifs barn, ett hundre og tolv.</verse><verse id="25">Gibeons barn, nittifem.</verse><verse id="26">Mennene fra Betlehem og Netofa, ett hundre og åttiåtte.</verse><verse id="27">Mennene fra Anatot, ett hundre og tjueåtte.</verse><verse id="28">Mennene fra Bet-Asmavet, førtito.</verse><verse id="29">Mennene fra Kirjat-Jearim, Kefira og Be’erot, sju hundre og førtitre.</verse><verse id="30">Mennene fra Rama og Geba, seks hundre og tjueen.</verse><verse id="31">Mennene fra Mikmas, ett hundre og tjueto.</verse><verse id="32">Mennene fra Betel og Ai, ett hundre og tjuetre.</verse><verse id="33">Mennene fra det andre Nebo, femtito.</verse><verse id="34">Den andre Elams barn, ett tusen to hundre og femtifire.</verse><verse id="35">Harims barn, tre hundre og tjue.</verse><verse id="36">Jerikos barn, tre hundre og førtifem.</verse><verse id="37">Lods, Hadids og Onos barn, sju hundre og tjueen.</verse><verse id="38">Sena’as barn, tre tusen ni hundre og tretti.</verse><verse id="39">Av prestene: Jedajas barn av Josvas hus, ni hundre og syttitre.</verse><verse id="40">Immers barn, ett tusen og femtito.</verse><verse id="41">Pasjhurs barn, ett tusen to hundre og førtisju.</verse><verse id="42">Harims barn, ett tusen og sytten.</verse><verse id="43">Av levittene: Josvas barn av Kadmiels ætt, av Hodevas barn, syttifire.</verse><verse id="44">Av sangerne: Asafs barn, ett hundre og førtiåtte.</verse><verse id="45">Av dørvokterne: Sjallums barn, Aters barn, Talmons barn, Akkubs barn, Hatitas barn, Sobais barn, ett hundre og trettiåtte.</verse><verse id="46">Av tempeltjenerne: Sihas barn, Hasufas barn, Tabbaots barn,</verse><verse id="47">Keros’ barn, Sias barn, Padons barn,</verse><verse id="48">Lebanas barn, Hagabas barn, Sjalmais barn,</verse><verse id="49">Hanans barn, Giddels barn, Gahars barn,</verse><verse id="50">Reajas barn, Resins barn, Nekodas barn,</verse><verse id="51">Gassams barn, Ussas barn, Paseahs barn,</verse><verse id="52">Besais barn, Me’unims barn, Nefussims barn,</verse><verse id="53">Bakbuks barn, Hakufas barn, Harhurs barn,</verse><verse id="54">Baslits barn, Mehidas barn, Harsjas barn,</verse><verse id="55">Barkos’ barn, Siseras barn, Tamahs barn,</verse><verse id="56">Nesiahs barn, Hatifas barn.</verse><verse id="57">Av Salomos tjeneres barn: Sotais barn, Soferets barn, Peridas barn,</verse><verse id="58">Ja’alas barn, Darkons barn, Giddels barn,</verse><verse id="59">Sefatjas barn, Hattils barn, Pokeret-Hassebajims barn, Amons barn.</verse><verse id="60">Alle tempeltjenerne og Salomos tjeneres barn var til sammen tre hundre og nittito.</verse><verse id="61">Og dette er de som dro hjem fra Tel-Melah, Tel-Harsja, Kerub, Addon og Immer, men ikke kunne oppgi sin familie og sin ætt, om de var av Israel:</verse><verse id="62">Delajas barn, Tobias’ barn, Nekodas barn, seks hundre og førtito.</verse><verse id="63">Av prestene: Hobajas barn, Hakkos’ barn, Barsillais barn, han som hadde tatt en av gileaditten Barsillais døtre til kone og var blitt oppkalt etter dem.</verse><verse id="64">Disse lette etter ættelistene sine, men de fantes ikke. De ble da utelukket fra prestedømmet som uverdige til det.</verse><verse id="65">Stattholderen* sa til dem at de ikke skulle ete av det høyhellige før det sto fram en prest med urim og tummim.**</verse><verse id="66">Hele menigheten var i alt førtito tusen tre hundre og seksti,</verse><verse id="67">i tillegg til deres tjenere og tjenestepiker, som var sju tusen tre hundre og trettisju. De hadde også med seg to hundre og førtifem sangere og sangerinner.</verse><verse id="68">De hadde sju hundre og trettiseks hester, to hundre og førtifem muldyr,</verse><verse id="69">fire hundre og trettifem kameler og seks tusen sju hundre og tjue esler.</verse><verse id="70">Noen av slektenes overhoder ga gaver til arbeidet. Stattholderen ga til kassen tusen dariker i gull, dessuten femti skåler og fem hundre og tretti prestekapper.</verse><verse id="71">Noen av slektenes overhoder ga til arbeidskassen tjue tusen dariker i gull og to tusen to hundre miner i sølv.</verse><verse id="72">Det som resten av folket ga, var tjue tusen dariker i gull og to tusen miner i sølv, og dessuten sekstisju prestekapper.</verse><verse id="73">Både prestene og levittene og dørvaktene og sangerne og noen av det menige folket og tempeltjenerne og hele Israel ellers bosatte seg i sine byer. Da den sjuende måneden kom, bodde Israels barn i sine byer.</verse></chapter><chapter id="8"><verse id="1">Hele folket samlet seg som én mann på plassen foran Vannporten. Og de ba Esra, den skriftlærde, om å hente boken med Mose lov, som Herren hadde gitt Israel.</verse><verse id="2">Og presten Esra bar loven fram for menigheten, både for menn og kvinner og alle som kunne forstå det de hørte. Det var den første dagen i den sjuende måneden.</verse><verse id="3">Han leste opp av den midt på plassen foran Vannporten fra tidlig morgen til midt på dagen - for mennene og kvinnene og dem som kunne forstå. Og alt folket lyttet til lovbokens ord.</verse><verse id="4">Esra, den skriftlærde, sto på en forhøyning av tre, som var blitt reist til dette. Ved siden av ham sto Mattitja, Sjema, Anaja, Uria, Hilkia og Ma’aseja til høyre for ham, og til venstre for ham Pedaja, Misjael, Malkia, Hasjum, Hasjbaddana, Sakarja og Mesjullam.</verse><verse id="5">Og Esra åpnet boken for hele folkets øyne, for han sto høyere enn folket. Og da han åpnet boken, reiste hele folket seg.</verse><verse id="6">Esra lovet Herren, den store Gud, og hele folket svarte med løftede hender: Amen, amen! Og de bøyde seg og kastet seg ned for Herren med ansiktet mot jorden.</verse><verse id="7">Og Josva, Bani, Sjerebja, Jamin, Akkub, Sjabbetai, Hodia, Ma’aseja, Kelita, Asarja, Josabad, Hanan, Pelaja og de andre levittene forklarte loven for folket, mens folket ble stående på sin plass.</verse><verse id="8">Og de leste opp stykke for stykke av boken, av Guds lov, og de tolket den så folket skjønte det som ble lest.</verse><verse id="9">Og stattholderen Nehemja og presten Esra, den skriftlærde, og levittene som lærte folket, sa til hele folket: Denne dagen er helliget Herren deres Gud. Sørg ikke og gråt ikke! For hele folket gråt da de hørte lovens ord.</verse><verse id="10">Så sa han til dem: Gå nå og et fete retter og drikk søte drikker og send gaver av det til dem som ingen har laget noe til for. For dagen er helliget vår Herre. Og sørg ikke, for glede i Herren er deres styrke!</verse><verse id="11">Og levittene ba folket holde seg rolig og sa: Vær stille, for dagen er hellig. Sørg ikke!</verse><verse id="12">Da gikk hele folket bort og åt og drakk og sendte gaver omkring og holdt en stor gledesfest. For de hadde forstått det som var blitt talt til dem.</verse><verse id="13">Dagen etter samlet folkets overhoder, prestene og levittene seg hos Esra, den skriftlærde, for å få nærmere rede på lovens ord.</verse><verse id="14">De fant da skrevet i loven - den lov som Herren hadde gitt ved Moses - at Israels barn skulle bo i løvhytter på festen i den sjuende måneden,</verse><verse id="15">og at de skulle kunngjøre og rope det ut i alle sine byer og i Jerusalem: Gå ut på fjellene og hent løv av oljetrær og av ville oljetrær og av myrter og av palmer og av andre løvrike trær og lag løvhytter, slik det er foreskrevet.</verse><verse id="16">Da gikk folket ut og hentet løv. De laget seg løvhytter, hver på sitt tak og på sine tun og likeså i forgårdene til Guds hus og på plassen ved Vannporten og på plassen ved Efra’im-porten.</verse><verse id="17">Og hele menigheten, de som var kommet tilbake fra fangenskapet, laget løvhytter og bodde i dem. For fra Josvas, Nuns sønns dager like til denne dagen hadde Israels barn ikke gjort dette. Og det var overmåte stor glede.</verse><verse id="18">Dag etter dag leste de opp av Guds lovbok, fra den første dagen til den siste. De holdt høytid i sju dager, og på den åttende dagen en festlig sammenkomst, slik det var påbudt.</verse></chapter><chapter id="9"><verse id="1">Den tjuefjerde dagen i samme måneden samlet Israels barn seg og holdt faste, kledd i sekk og med jord strødd på hodet.</verse><verse id="2">Og Israels ætt skilte seg fra alle fremmede og sto så fram og bekjente sine synder og fedrenes misgjerninger.</verse><verse id="3">En fjerdepart av dagen ble de stående på sin plass mens det ble lest opp for dem av Herrens, deres Guds lovbok, og en annen fjerdepart av dagen avla de bekjennelse og tilba Herren sin Gud.</verse><verse id="4">Josva og Bani, Kadmiel, Sjebanja, Bunni, Sjerebja, Bani og Kenani steg opp på levittenes forhøyning, og de ropte med høy røst til Herren sin Gud.</verse><verse id="5">Levittene Josva og Kadmiel, Bani, Hasjabneja, Sjerebja, Hodia, Sjebanja og Petahja sa: Stå opp og lov Herren deres Gud fra evighet til evighet! Ja, lovet være ditt herlige navn, som er opphøyet over all lov og pris!</verse><verse id="6">Du alene er Herren, du har skapt himlene, himlenes himler og all deres hær, jorden og alt som er på den, havene og alt som er i dem, og du holder det alt sammen i live, og himmelens hær tilber deg.</verse><verse id="7">Det var du, Herre Gud, som utvalgte Abram og førte ham ut fra kaldeernes Ur og ga ham navnet Abraham.</verse><verse id="8">Og du fant hans hjerte tro* for ditt ansikt. Du gjorde den pakten med ham at du ville gi hans ætt kana’aneernes, hetittenes, amorittenes og ferisittenes og jebusittenes og girgasittenes land. Du holdt ditt ord, for du er rettferdig.</verse><verse id="9">Du så våre fedres nød i Egypt. Du hørte deres rop ved Rødehavet.</verse><verse id="10">Du gjorde tegn og undergjerninger med farao og alle hans tjenere og alt folket i hans land, for du visste hvor skammelig egypterne hadde behandlet dem. Du vant deg et stort navn, og det har du den dag i dag.</verse><verse id="11">Du kløvde havet for dem, og de gikk på det tørre midt gjennom havet. Forfølgerne kastet du i dypet, så de sank som stein i de veldige vann.</verse><verse id="12">Du ledet dem i en skystøtte om dagen og i en ildstøtte om natten for å lyse for dem på den veien de skulle gå.</verse><verse id="13">Du steg ned på Sinai berg og talte med dem fra himmelen. Du ga dem rette befalinger og trygge lover, gode forskrifter og bud.</verse><verse id="14">Du kunngjorde dem din hellige sabbat. Du ga dem bud og forskrifter og lover gjennom din tjener Moses.</verse><verse id="15">Du ga dem brød fra himmelen når de hungret og lot vann strømme fra klippen når de tørstet. Du bød dem å dra inn og ta det landet i eie som du med oppløftet hånd hadde sverget at du ville gi dem.</verse><verse id="16">Men de, våre fedre, var overmodige og hardnakkede og hørte ikke på dine bud.</verse><verse id="17">De ville ikke høre og kom ikke i hu de undergjerningene du hadde gjort for dem. De var hardnakkede og valgte seg en høvding og ville i sin gjenstridighet vende tilbake til trelldommen. Men du er en Gud som tilgir, nådig og barmhjertig, langmodig og rik på miskunn. Og du forlot dem ikke.</verse><verse id="18">Ja, de støpte seg til og med en kalv og sa: Dette er din gud, som førte deg opp fra Egypt! Og de gjorde seg skyldige i store bespottelser.</verse><verse id="19">Men du - i din store barmhjertighet forlot du dem ikke i ørkenen. Skystøtten vek ikke fra dem om dagen, men ledet dem på veien. Heller ikke vek ildstøtten fra dem om natten, men lyste for dem på den veien de skulle gå.</verse><verse id="20">Du ga dem din gode Ånd til å lære dem. Du nektet ikke deres munn din manna, og du ga dem vann når de tørstet.</verse><verse id="21">I førti år forsørget du dem i ørkenen. De manglet ikke noe. Deres klær ble ikke utslitt, og føttene ble ikke hovne.</verse><verse id="22">Du ga dem riker og folk, som du skiftet ut til dem helt til grensen. De tok i eie det landet som tilhørte Sihon, kongen i Hesjbon, og det landet som tilhørte Og, kongen i Basan.</verse><verse id="23">Du gjorde deres barn tallrike som himmelens stjerner. Du førte dem inn i det landet som du hadde lovt deres fedre at de skulle komme inn i og ta i eie.</verse><verse id="24">Så kom da deres barn og tok landet i eie. Du ydmyket landets innbyggere, kana’aneerne, for dem og ga dem i deres hånd, både kongene og folkene der i landet, så de kunne gjøre hva de ville med dem.</verse><verse id="25">De inntok befestede byer og vant seg fruktbar jord og tok hus til eie som var fulle av alle gode ting, og uthogne brønner, vingårder og mengdevis av oljetrær og frukttrær. De åt og ble mette og fete og levde høyt på din store godhet.</verse><verse id="26">Men de ble ulydige og satte seg opp mot deg og kastet din lov bak sin rygg. De drepte dine profeter, som vitnet for dem og ville føre dem tilbake til deg. De gjorde seg skyldige i store bespottelser.</verse><verse id="27">Da ga du dem i deres fienders hånd, og de undertrykte dem. Men når de i sin nød ropte til deg, hørte du det fra himmelen. Og i din store barmhjertighet ga du dem redningsmenn, som frelste dem fra deres fienders hånd.</verse><verse id="28">Men når de så kom til ro, gjorde de igjen det som var ondt i dine øyne. Og du overlot dem i deres fienders hånd, så de hersket over dem. Men når de så på ny ropte til deg, hørte du det fra himmelen og befridde dem i din barmhjertighet gang på gang.</verse><verse id="29">Du advarte dem og ville omvende dem til din lov. Men de var hovmodige og hørte ikke på dine bud. De syndet mot dine lover, de som mennesket lever ved når han gjør etter dem. I sin gjenstridighet satte de skulderen imot, de var hardnakkede og ville ikke høre.</verse><verse id="30">I mange år bar du over med dem og advarte dem ved din Ånd gjennom dine profeter. Men de vendte ikke øret til, og du ga dem i fremmede folks hånd.</verse><verse id="31">Men i din store barmhjertighet gjorde du ikke helt ende på dem og forlot dem ikke. For du er en nådig og barmhjertig Gud.</verse><verse id="32">Og nå, vår Gud! Du store, veldige og forferdelige Gud! Du som holder din pakt og bevarer din miskunnhet. La det ikke være lite i dine øyne alt det onde som har rammet oss, våre konger, våre høvdinger, våre prester, våre profeter, våre fedre og hele ditt folk, fra assyrerkongenes dager til dagen i dag!</verse><verse id="33">Du er rettferdig i alt det som er kommet over oss, for du har vist trofasthet, men vi har vært ugudelige.</verse><verse id="34">Våre konger, våre høvdinger, våre prester og våre fedre har ikke levd etter din lov. De har ikke hørt på dine bud og på de advarslene du ga dem.</verse><verse id="35">Og enda de levde i sitt eget rike, og du hadde gitt dem så mye godt og overlatt dem dette vide og fruktbare landet, tjente de deg ikke og vendte ikke om fra sine onde gjerninger.</verse><verse id="36">Se, i dag er vi treller - vi er treller i det landet du ga våre fedre, for at de skulle ete dets frukt og dets gode ting.</verse><verse id="37">Landet bærer sin rike grøde til beste for de kongene som du satte over oss for våre synders skyld. De råder over våre legemer og vårt fe som det passer dem. Vi er i stor nød.</verse><verse id="38">På grunn av alt dette gjør vi en fast pakt og skriver den ned, og våre høvdinger, levitter og prester setter sine segl på den.</verse></chapter><chapter id="10"><verse id="1">De som setter sine segl under denne skrivelsen er: stattholderen Nehemja, Hakaljas sønn, og Sidkia,</verse><verse id="2">Seraja, Asarja, Jirmeja,</verse><verse id="3">Pasjhur, Amarja, Malkia,</verse><verse id="4">Hattusj, Sjebanja, Malluk,</verse><verse id="5">Harim, Meremot, Obadja,</verse><verse id="6">Daniel, Ginneton, Baruk,</verse><verse id="7">Mesjullam, Abia, Mijamin,</verse><verse id="8">Ma’asja, Bilgai og Sjemaja, dette var prestene.</verse><verse id="9">Og levittene var: Josva, Asanjas sønn, Binnui av Henadads barn og Kadmiel,</verse><verse id="10">og deres brødre: Sjebanja, Hodia, Kelita, Pelaja, Hanan,</verse><verse id="11">Mika, Rehob, Hasjabja,</verse><verse id="12">Sakkur, Sjerebja, Sjebanja,</verse><verse id="13">Hodia, Bani og Beninu.</verse><verse id="14">Og folkets høvdinger var: Parosj, Pahat-Moab, Elam, Sattu, Bani,</verse><verse id="15">Bunni, Asgad, Bebai,</verse><verse id="16">Adonja, Bigvai, Adin,</verse><verse id="17">Ater, Hiskia, Assur,</verse><verse id="18">Hodia, Hasjum, Besai,</verse><verse id="19">Harif, Anatot, Nobai,</verse><verse id="20">Magpias, Mesjullam, Hesir,</verse><verse id="21">Mesjesabel, Sadok, Jaddua,</verse><verse id="22">Pelatja, Hanan, Anaja,</verse><verse id="23">Hosea, Hananja, Hasjub,</verse><verse id="24">Hallohesj, Pilha, Sjobek,</verse><verse id="25">Rehum, Hasjabna, Ma’aseja,</verse><verse id="26">Akia, Hanan, Anan,</verse><verse id="27">Malluk, Harim og Ba’ana.</verse><verse id="28">Resten av folket, prestene, levittene, dørvaktene, sangerne, tempeltjenerne og alle de som hadde skilt seg fra de fremmede folk for å leve etter Guds lov, med koner, sønner og døtre, så mange som hadde kunnskap og forstand -</verse><verse id="29">alle disse holdt seg til de mest ansette blant sine brødre og sverget en dyr ed på at de ville vandre etter Guds lov, som var gitt ved Guds tjener Moses, og at de ville holde og gjøre etter alle Herrens, vår Herres bud og lover og forskrifter:</verse><verse id="30">Vi sverget at vi ikke skal gi døtrene våre til fremmede folk, heller ikke ta deres døtre til koner for våre sønner,</verse><verse id="31">at vi, når de fremmede folkene kommer med varene sine og all slags korn for å selge det på sabbaten, ikke skal kjøpe det av dem på sabbaten eller noen annen helligdag, og at vi i det sjuende året skal la landet hvile, og ettergi all gjeld.</verse><verse id="32">Vi påtar oss den forpliktelsen at vi skal avgi tredjeparten av en sekel årlig til tjenesten i vår Guds hus,</verse><verse id="33">til skuebrødene og det daglige matofferet og det daglige brennofferet og til ofrene på sabbaten, nymånedagene og høytidene, og til takkofrene og til syndofrene som tjener til soning for Israel, og til alt arbeidet i vår Guds hus.</verse><verse id="34">Og vi, prestene, levittene og folket, har kastet lodd om hvordan vi skal skaffe ved. Våre familier skal år for år til fastsatte tider, føre veden til vår Guds hus for å brenne den på Herrens, vår Guds alter, slik det er foreskrevet i loven.</verse><verse id="35">Vi vedtar også at vi år for år skal føre førstegrøden av vår jord og de første modne fruktene av alle trær til Herrens hus.</verse><verse id="36">Og som det er foreskrevet i loven, skal vi føre de førstefødte av våre sønner og av vår buskap, det førstefødte av vårt storfe og vårt småfe, til vår Guds hus, til prestene som gjør tjeneste i vår Guds hus.</verse><verse id="37">Likeså vil vi bringe det første av vårt mel og våre hellige gaver av all slags frukt som vokser på trær, av most og olje, til prestene, til lagerrommene i vår Guds hus. Og tienden av vår jord skal vi bringe til levittene, og levittene skal selv innkreve tienden i alle de byene hvor vi driver åkerbruk.</verse><verse id="38">En prest, en av Arons sønner, skal være med levittene når de innkrever tiende. Og selv skal levittene føre tienden av sin tiende opp til vår Guds hus, til rommene i forrådshuset.</verse><verse id="39">For både Israels barn og Levis barn skal føre den hellige avgift av kornet, mosten og oljen til rommene hvor helligdommens kar er, der hvor de prestene som gjør tjeneste holder til sammen med dørvaktene og sangerne. Vi skal ikke forsømme vår Guds hus.</verse></chapter><chapter id="11"><verse id="1">Folkets høvdinger tok bolig i Jerusalem. Resten av folket kastet lodd slik at hver tiende mann skulle bo i Jerusalem, den hellige byen, men de ni tiendedeler i de andre byene.</verse><verse id="2">Og folket velsignet alle de menn som frivillig bosatte seg i Jerusalem.</verse><verse id="3">Dette er de høvdingene i landskapet som bodde i Jerusalem, og de som bodde i Judas byer, hver på sin eiendom, i sine byer, både av lekfolket i Israel og av prestene, levittene, tempeltjenerne og etterkommerne av Salomos tjenere.</verse><verse id="4">I Jerusalem bodde noen av Judas barn og av Benjamins barn. Av Judas barn: Ataja, sønn av Ussia, sønn av Sakarja, sønn av Amarja, sønn av Sefatja, sønn av Mahalalel, av Peres’ barn,</verse><verse id="5">og Ma’aseja, sønn av Baruk, sønn av Kol-Hose, sønn av Hasaja, sønn av Adaja, sønn av Jojarib, sønn av Sakarja, sønn av Sjiloni.</verse><verse id="6">Peres’ barn som bodde i Jerusalem, var i alt fire hundre og sekstiåtte krigsdyktige menn.</verse><verse id="7">Av Benjamins barn var det: Sallu, sønn av Mesjullam, sønn av Joed, sønn av Pedaja, sønn av Kolaja, sønn av Ma’aseja, sønn av Itiel, sønn av Jesaja,</verse><verse id="8">og etter ham Gabbai-Sallai, i alt ni hundre og tjueåtte.</verse><verse id="9">Joel, Sikris sønn, var tilsynsmann over dem. Og Juda, Hassenuas sønn, var den nest øverste i byen.</verse><verse id="10">Av prestene var det: Jedaja, sønn av Jojarib, Jakin,</verse><verse id="11">Seraja, sønn av Hilkia, sønn av Mesjullam, sønn av Sadok, sønn av Merajot, sønn av Akitub, forstanderen for Guds hus,</verse><verse id="12">og deres brødre, som gjorde tjeneste i huset, i alt åtte hundre og tjueto, og Adaja, sønn av Jeroham, sønn av Pelalja, sønn av Amsi, sønn av Sakarja, sønn av Pasjhur, sønn av Malkia,</verse><verse id="13">og hans brødre, overhoder for sine familier, i alt to hundre og førtito, og Amassai, sønn av Asarel, sønn av Ahsai, sønn av Mesjillemot, sønn av Immer,</verse><verse id="14">og deres brødre, ett hundre og tjueåtte dyktige menn. Sabdiel, sønn av Haggedolim, var tilsynsmann over dem.</verse><verse id="15">Av levittene var det: Sjemaja, sønn av Hasjub, sønn av Asrikam, sønn av Hasjabja, sønn av Bunni,</verse><verse id="16">og Sjabbetai, og Josabad, som foresto de ytre arbeidene ved Guds hus, begge hørte til levittenes overhoder,</verse><verse id="17">og Mattanja, sønn av Mika, sønn av Sabdi, sønn av Asaf, lederen av sangen, som istemte lovsangen ved bønnen, og Bakbukja, den av hans brødre som var nest etter ham, og Abda, sønn av Sjammua, sønn av Galal, sønn av Jeditun.</verse><verse id="18">Levittene i den hellige byen var i alt to hundre og åttifire.</verse><verse id="19">Av dørvaktene var det: Akkub, Talmon og deres brødre, som holdt vakt ved portene, i alt ett hundre og syttito.</verse><verse id="20">Resten av Israel og av prestene og levittene bodde i alle de andre byene i Juda, hver på sin arvedel.</verse><verse id="21">Tempeltjenerne bodde på Ofel, og Siha og Gisjpa var deres formenn.</verse><verse id="22">Tilsynsmann over levittene i Jerusalem ved tjenesten i Guds hus var Ussi, sønn av Bani, sønn av Hasjabja, sønn av Mattanja, sønn av Mika, av Asafs barn, sangerne.</verse><verse id="23">For det var utstedt en befaling av kongen om dem, og likeså var det fastsatt for sangerne hva de hver dag hadde å gjøre.</verse><verse id="24">Petaja, Mesjesabels sønn, av Serahs, Judas sønns barn, gikk kongen til hånde i alle saker som vedkom folket.</verse><verse id="25">Også i landsbyene med tilhørende jordstykker bodde noen av Judas barn: i Kirjat-Arba med tilhørende småbyer, i Dibon med tilhørende småbyer, i Jekabse’el og dets landsbyer,</verse><verse id="26">i Jesjua, i Molada, i Bet-Pelet,</verse><verse id="27">i Hasar-Sjual, i Be’er-Sjeba med tilhørende småbyer,</verse><verse id="28">i Siklag, Mekona med tilhørende småbyer,</verse><verse id="29">i En-Rimmon, Sora, Jarmut,</verse><verse id="30">Sanoah, Adullam og deres landsbyer, Lakisj med tilhørende jordstykker og Aseka med tilhørende småbyer. De hadde sine bosteder fra Be’er-Sjeba til Hinnoms dal.</verse><verse id="31">Benjamins barn hadde sine bosteder fra Geba av: i Mikmas, Aja, Betel med tilhørende småbyer,</verse><verse id="32">i Anatot, Nob, Ananja,</verse><verse id="33">Hasor, Rama, Gittajim,</verse><verse id="34">Hadid, Sebojim, Neballat,</verse><verse id="35">Lod, Ono og Tømmermannsdalen.</verse><verse id="36">Av levittene kom noen avdelinger fra Juda til å bo i Benjamin.</verse></chapter><chapter id="12"><verse id="1">Dette er de prestene og levittene som dro hjem med Serubabel, Sjealtiels sønn, og Josva: Seraja, Jirmeja, Esra,</verse><verse id="2">Amarja, Malluk, Hattusj,</verse><verse id="3">Sjekanja, Rehum, Meremot,</verse><verse id="4">Iddo, Ginnetoi, Abia,</verse><verse id="5">Mijamin, Ma’adja, Bilga,</verse><verse id="6">Sjemaja, Jojarib, Jedaja,</verse><verse id="7">Sallu, Amok, Hilkia og Jedaja. Disse var overhodene for prestene og for sine brødre på Josvas tid.</verse><verse id="8">Og levittene var: Josva, Binnui, Kadmiel, Sjerebja, Juda og Mattanja, som foresto lovsangen sammen med sine brødre,</verse><verse id="9">mens deres brødre Bakbukja og Unno sto midt imot dem for å ivareta sin tjeneste.</verse><verse id="10">Josva fikk sønnen Jojakim, Jojakim fikk Eljasjib, Eljasjib fikk Jojada,</verse><verse id="11">Jojada fikk Jonatan, Jonatan fikk Jaddua.</verse><verse id="12">På Jojakims tid var disse prestenes familieoverhoder: for Serajas familie Meraja, for Jirmejas Hananja,</verse><verse id="13">for Esras Mesjullam, for Amarjas Johanan,</verse><verse id="14">for Melukis Jonatan, for Sjebanjas Josef,</verse><verse id="15">for Harims Adna, for Merajots Helkai,</verse><verse id="16">for Iddos Sakarja, for Ginnetons Mesjullam,</verse><verse id="17">for Abias Sikri, for Minjamins, for Moadjas Piltai,</verse><verse id="18">for Bilgals Sjammua, for Sjemajas Jonatan,</verse><verse id="19">for Jojaribs Mattenai, for Jedajas Ussi,</verse><verse id="20">for Sallais Kallai, for Amoks Eber,</verse><verse id="21">for Hilkias Hasjabja og for Jedajas Netanel.</verse><verse id="22">I Eljasjibs, Jojadas, Johanans og Jadduas tid ble levittenes familieoverhoder opptegnet. Likeså prestene under perseren Darius’ regjering.</verse><verse id="23">Familieoverhodene for Levis barn ble opptegnet i krønikeboken, og det helt til Johanans, Eljasjibs sønns tid.</verse><verse id="24">Levittenes overhoder var: Hasjabja, Sjerebja og Josva, Kadmiels sønn, og deres brødre sto midt imot dem for å love og prise Gud, slik som Guds mann David hadde befalt, flokk ved flokk.</verse><verse id="25">Mattanja, Bakbukja, Obadja, Mesjullam, Talmon og Akkub holdt som dørvoktere vakt over lagerhusene ved portene.</verse><verse id="26">Disse levde i Jojakims, Josvas sønns, Josadaks sønns tid, og i stattholderen Nehemjas og i presten Esras, den skriftlærdes, tid.</verse><verse id="27">Til innvielsen av Jerusalems mur hentet de levittene fra alle deres bosteder og førte dem til Jerusalem for å holde innvielse og gledesfest både med lovprisning og med sang, med cymbler, harper og sitarer.</verse><verse id="28">Og sangernes barn kom sammen både fra landet rundt om Jerusalem og fra Netofa-folkenes landsbyer</verse><verse id="29">og fra Bet-Haggilgal og fra Gebas og Asmavets jorder, for sangerne hadde bygd seg landsbyer rundt omkring Jerusalem.</verse><verse id="30">Og prestene og levittene renset seg, og de renset folket og portene og muren.</verse><verse id="31">Da lot jeg Judas høvdinger stige opp på muren. Og jeg stilte opp to store lovsangskor og festtog, det ene gikk til høyre oppe på muren fram til Møkkporten,</verse><verse id="32">og etter dem gikk Hosaja og halvdelen av Judas høvdinger,</verse><verse id="33">Asarja, Esra og Mesjullam,</verse><verse id="34">Juda, Benjamin, Sjemaja og Jirmeja</verse><verse id="35">og likeså noen av prestenes barn, som bar trompeter. Det var Sakarja, sønn av Jonatan, sønn av Sjemaja, sønn av Mattanja, sønn av Mikaja, sønn av Sakkur, sønn av Asaf,</verse><verse id="36">og hans brødre Sjemaja og Asarel, Milalai, Gilalai, Ma’ai, Netanel, Juda og Hanani med de musikkinstrumentene som Guds mann David hadde bestemt. Og Esra, den skriftlærde, gikk foran dem.</verse><verse id="37">De gikk over Kildeporten og rett fram, oppover trappene til Davids by, der hvor en stiger opp på muren ovenfor Davids hus, helt fram til Vannporten i øst.</verse><verse id="38">Det andre lovsangskoret gikk til den motsatte siden, og jeg fulgte etter det med den andre halvdelen av folket, oppe på muren, ovenfor Ovnstårnet, bort til den brede muren,</verse><verse id="39">og over Efra’im-porten, den gamle porten og Fiskeporten, forbi Hananel-tårnet og Mea-tårnet, helt fram til Saueporten. De stanset ved Fengselsporten.</verse><verse id="40">Slik sto begge lovsangskorene ved Guds hus, likeså jeg og halvdelen av forstanderne med meg</verse><verse id="41">og prestene Eljakim, Ma’aseja, Minjamin, Mikaja, Eljoenai, Sakarja og Hananja med trompeter,</verse><verse id="42">og Ma’aseja, Sjemaja, Eleasar, Ussi, Johanan, Malkia, Elam og Eser. Og sangerne istemte sangen, og den som ledet dem, var Jisrahja.</verse><verse id="43">De ofret den dagen store offer og gledet seg, for Gud hadde gitt dem en stor glede. Også kvinnene og barna gledet seg, og jubelen i Jerusalem hørtes lang vei.</verse><verse id="44">Samme dag ble det innsatt menn som skulle ha tilsyn med lagerrommene for de hellige gaver, førstegrøden og tienden. Der skulle de samle fra bymarkene det som etter loven tilkom prestene og levittene. For det var glede i Juda over at prestene og levittene nå utførte sin tjeneste.</verse><verse id="45">Og de utførte tjenesten for sin Gud, og renselsestjenesten. Likeså utførte sangerne og dørvaktene sin tjeneste, slik som David og hans sønn Salomo hadde befalt.</verse><verse id="46">For alt i gammel tid, i Davids og Asafs dager, var det ledere for sangerne, og det lød lovsanger og takkesanger til Gud.</verse><verse id="47">Og i Serubabels og Nehemjas dager ga hele Israel sangerne og dørvokterne det som tilkom dem for hver dag. Og de ga levittene hellige gaver. Og levittene ga Arons sønner hellige gaver.</verse></chapter><chapter id="13"><verse id="1">Samme dag ble det lest opp for folket av Moseboken. Der fant de skrevet at ingen ammonitt eller moabitt noen gang skulle være med i Guds menighet,</verse><verse id="2">fordi de ikke kom Israels barn i møte med brød og vann, men leide Bileam til å forbanne dem. Men vår Gud vendte forbannelsen til velsignelse.</verse><verse id="3">Da de nå hørte det som sto i loven, skilte de alle fremmede fra Israel.</verse><verse id="4">Men noen tid før dette var presten Eljasjib, som var i nær slekt med Tobias, blitt satt til å ha tilsyn med lagerrommene i Guds hus.</verse><verse id="5">Og han hadde innredet et stort rom for Tobias der hvor de før hadde lagt inn matofferet, røkelsen og karene og den tienden av kornet og mosten og oljen som var levittenes og sangernes og dørvaktenes rettighet, og gavene til prestene.</verse><verse id="6">Mens alt dette gikk for seg, var jeg ikke i Jerusalem, for i Babels konge Artaxerxes’ trettiandre år var jeg kommet tilbake til kongen. Men da noen tid var gått, ba jeg igjen kongen om lov til å reise,</verse><verse id="7">og da jeg så kom til Jerusalem, oppdaget jeg det onde Eljasjib hadde gjort for Tobias’ skyld ved å innrede et lagerrom for ham i forgårdene til Guds hus.</verse><verse id="8">Dette syntes jeg meget ille om, og alt Tobias’ innbo kastet jeg ut av rommet,</verse><verse id="9">og jeg bød at de skulle rense rommene. Så lot jeg de karene som tilhørte Guds hus, og matofferet og røkelsen, legges inn der igjen.</verse><verse id="10">Jeg fikk også vite at levittene ikke hadde fått det som tilkom dem, og at derfor hadde levittene og sangerne, som skulle gjøre tjeneste, forlatt tjenesten og flyttet ut, hver til sin gård.</verse><verse id="11">Da gikk jeg i rette med formennene og spurte dem hvorfor Guds hus var blitt forsømt. Og jeg kalte levittene sammen og innsatte dem igjen, hver på sin plass.</verse><verse id="12">Og hele Juda førte tienden av kornet, mosten og oljen til lagerrommene.</verse><verse id="13">Så satte jeg presten Sjelemja og Sadok, den skriftlærde, og Pedaja, en av levittene, til å ha tilsyn med lagerrommene. Og jeg satte Hanan, sønn av Mattanjas sønn Sakkur, til å gå dem til hånde. For de ble holdt for å være pålitelige. Nå hadde de plikt til å dele ut til sine brødre.</verse><verse id="14">Kom meg i hu, min Gud, for dette, og utslett ikke de gode gjerninger som jeg har gjort mot min Guds hus og for tjenesten der!</verse><verse id="15">Ved samme tid så jeg i Juda noen som trådte vinpressene om natten og førte hjem kornbånd og lesste dem på eslene, og likeså vin, druer, fikener og alle slags varer. Og de førte det til Jerusalem på sabbatsdagen. Jeg advarte dem den dagen de solgte maten.</verse><verse id="16">Også folk fra Tyrus, som oppholdt seg der, kom med fisk og alle slags varer og solgte dem på sabbatsdagen til Judas barn, og det i Jerusalem.</verse><verse id="17">Da gikk jeg i rette med stormennene i Juda og sa til dem: Hva er det for en ond gjerning dere gjør? Dere vanhelliger sabbatsdagen!</verse><verse id="18">Var det ikke fordi deres fedre gjorde slik at vår Gud førte all denne ulykken over oss og over denne byen? Og nå fører dere enda større vrede over Israel ved å vanhellige sabbaten!</verse><verse id="19">Så snart det ble mørkt i Jerusalems porter før sabbaten, befalte jeg at dørene skulle lukkes, og at de ikke skulle åpnes igjen før etter sabbaten. Jeg satte noen av tjenerene mine på vakt ved portene slik at ingen varer kunne føres inn på sabbatsdagen.</verse><verse id="20">Kjøpmennene og de som solgte alle slags varer, overnattet da utenfor Jerusalem både én og to ganger.</verse><verse id="21">Da advarte jeg dem og sa til dem: Hvorfor overnatter dere foran muren? Gjør dere det én gang til, så legger jeg hånd på dere! Fra den tid kom de ikke mer på sabbaten.</verse><verse id="22">Og jeg bød levittene å rense seg og komme og holde vakt ved portene, så sabbatsdagen kunne bli helligholdt. Kom meg også dette i hu, min Gud, og miskunn deg over meg etter din store nåde!</verse><verse id="23">På den tiden så jeg også de jøder som hadde tatt asjdodittiske, ammonittiske og moabittiske kvinner til koner.</verse><verse id="24">Av deres barn talte halvdelen asjdodittisk eller et av de andre folks språk. De kunne ikke tale jødenes språk.</verse><verse id="25">Jeg gikk i rette med dem og forbannet dem. Ja, noen av dem slo jeg og rev dem i håret. Jeg lot dem sverge ved Gud og sa: Dere skal ikke gi døtrene deres til disse folks sønner eller velge koner for deres sønner eller for dere selv blant disse folks døtre.</verse><verse id="26">Var det ikke på den måten Israels konge Salomo forsyndet seg? Blant de mange folk var det ingen konge som ham. Og han var elsket av sin Gud. Gud satte ham til konge over hele Israel. Men endog ham forførte de fremmede kvinner til synd.</verse><verse id="27">Og så skulle dere ha lov til å gjøre denne store ondskap å vise troløshet mot vår Gud ved å ta fremmede kvinner til koner!</verse><verse id="28">En av sønnene til Jojada, ypperstepresten Eljasjibs sønn, var svigersønn av horonitten Sanballat, derfor drev jeg ham bort fra meg.</verse><verse id="29">Kom dem i hu, min Gud, at de har vanæret prestedømmet og prestedømmets og levittenes pakt!</verse><verse id="30">Så renset jeg dem for alt fremmed. Og jeg foreskrev hva prestene og levittene hadde å ivareta, hver i sin gjerning.</verse><verse id="31">Og jeg foreskrev hvordan de skulle komme med ved til fastsatte tider og med førstegrøden. Kom meg i hu, min Gud, og regn meg dette til gode!</verse></chapter></book><book id="17" name="Ester" shortname="est"><chapter id="1"><verse id="1">I Ahasverus’ dager - det var den Ahasverus* som regjerte fra India like til Etiopia over ett hundre og tjuesju landskaper -</verse><verse id="2">i de dager da kong Ahasverus satt på sin kongetrone i borgen Susan*,</verse><verse id="3">da hendte det i hans regjerings tredje år at han holdt et gjestebud for alle sine stormenn og tjenestemenn. Persias og Medias hærførere og hans fornemste menn og stormenn fra alle landskapene var samlet hos ham,</verse><verse id="4">og han viste dem all sin kongelige herlighet og rikdom og sin storhets glans og prakt i hele ett hundre og åtti dager.</verse><verse id="5">Da disse dagene var til ende, gjorde kongen et gjestebud i sju dager for hele folket som fantes i borgen Susan, fra de minste til de største. Det ble holdt i forgården til hagen ved kongens slott.</verse><verse id="6">Tepper av hvitt lin, bomullstøy og blått purpur var festet med snorer av hvitt lin og rødt purpur i sølvringer og til marmorsøyler. Benker av gull og sølv sto på et gulv av alabast og hvitt marmor og perlemor og kostelige steiner.</verse><verse id="7">Det de fikk å drikke, ble skjenket i gullbegre, og alle begrene var ulike. Kongelig vin var det i mengde, som det høver seg hos en konge.</verse><verse id="8">Det gjaldt den regelen at ingen skulle nødes til å drikke. Kongen hadde befalt alle sine hushovmestere å la enhver få det han selv ønsket.</verse><verse id="9">På samme tid holdt dronning Vasjti et gjestebud for kvinner i kong Ahasverus’ kongelige hus.</verse><verse id="10">Den sjuende dagen, da kongen var blitt vel til mote av vinen, talte han til de sju hoffmennene som gjorde tjeneste hos kong Ahasverus. Det var Mehuman, Bista, Harbona, Bigta, Abagta, Setar og Karkas.</verse><verse id="11">Og han befalte at de skulle føre dronning Vasjti fram for kongen, med kongelig krone på, så han kunne la folkene og stormennene få se hennes skjønnhet. For hun var meget vakker.</verse><verse id="12">Men da hoffmennene brakte henne kongens befaling, nektet dronning Vasjti å komme. Da ble kongen harmfull, og hans vrede ble opptent.</verse><verse id="13">Kongen talte da med vismennene, som forsto seg på tidene, for det var vanlig at kongens saker ble lagt fram for dem som forsto seg på lov og rett.</verse><verse id="14">Og de som sto ham nærmest, var Karsjena, Setar, Admata, Tarsis, Meres, Marsena og Memukan, persernes og medernes sju fyrster, som alltid hadde adgang til kongen og inntok de øverste seter i riket -:</verse><verse id="15">Hva er det etter loven å gjøre med dronning Vasjti fordi hun ikke har gjort det kong Ahasverus befalte henne gjennom hoffmennene?</verse><verse id="16">Da tok Memukan til orde for kongen og stormennene: Dronning Vasjti har ikke bare forbrutt seg mot kongen, men mot alle stormenn og alle folk i alle kong Ahasverus’ landskaper.</verse><verse id="17">For dronningens atferd vil bli kjent blant alle kvinner. Og så kommer de til å se med forakt på sine menn og si: Kong Ahasverus sendte bud om at dronning Vasjti skulle føres fram for ham, men hun kom ikke!</verse><verse id="18">Ja, allerede i dag vil persernes og medernes fornemme kvinner, når de får høre om dronningens atferd, si dette til alle kongens stormenn. Og det vil bli nok av forakt og vrede.</verse><verse id="19">Dersom det synes kongen godt, så la det gå ut en kongelig forordning, og la den bli skrevet opp blant persernes og medernes lover så det står urokkelig fast, at Vasjti aldri mer skal komme for kong Ahasverus’ øyne. Og kongen skal gi hennes kongelige verdighet til en annen kvinne, som er bedre enn hun.</verse><verse id="20">Når da dette påbudet som kongen utsteder, blir kjent i hele hans rike, så vidstrakt som det er, så vil alle kvinner vise sine ektemenn ære, fra den høyeste til den minste!</verse><verse id="21">Disse ordene syntes kongen og stormennene godt om. Og kongen gjorde som Memukan hadde sagt.</verse><verse id="22">Han sendte skrivelser til alle kongens landskaper, til hvert landskap med dets skrifttegn og til hvert folk på dets språk, at hver mann skulle være herre i sitt hus og tale sitt eget folks språk.</verse></chapter><chapter id="2"><verse id="1">Da det var gått en tid, og kongens vrede hadde lagt seg, kom han igjen til å tenke på Vasjti og det hun hadde gjort, og det som var besluttet om henne.</verse><verse id="2">Da sa kongens menn som gjorde tjeneste hos ham: En skulle lete etter vakre unge jomfruer for kongen.</verse><verse id="3">Kongen skulle sette menn i alle sitt rikes landskaper til å samle alle vakre unge jomfruer til kvinnenes hus i borgen Susan under tilsyn av kongens hoffmann Hegai, kvinnevokteren. La dem så få salver til å salve seg med,</verse><verse id="4">og så kan den unge piken som behager kongen, bli dronning i Vasjtis sted! Det rådet syntes kongen godt om, og han gjorde så.</verse><verse id="5">I borgen Susan var det den gang en jødisk mann som hette Mordekai. Han var sønn av Ja’ir, som var sønn av Sjime’i og sønnesønn av Kis, av Benjamins stamme.</verse><verse id="6">Han var blitt bortført fra Jerusalem av Babels konge Nebukadnesar, sammen med Judas konge Jekonja og alle de andre fangene.</verse><verse id="7">Han var fosterfar til Hadassa*, det er Ester**, en datter av hans onkel. For hun hadde verken far eller mor. Den unge piken var velskapt og vakker. Da hennes far og mor døde, hadde Mordekai tatt henne til seg som sin egen datter.</verse><verse id="8">Da nå kongens bud og befaling ble kjent, og mange unge piker ble samlet til borgen Susan under Hegais tilsyn, da ble også Ester hentet til kongens hus under tilsyn av Hegai, kvinnevokteren.</verse><verse id="9">Den unge piken behaget ham og vant hans godvilje. Derfor skyndte han seg med å gi henne salver til å salve seg med og den maten hun skulle ha, og de sju unge pikene fra kongens hus som var sett ut til å tjene henne. Og han lot henne og hennes piker flytte inn i det beste rommet i kvinnehuset.</verse><verse id="10">Ester hadde ikke sagt noe om sitt folk og sin ætt, for Mordekai hadde pålagt henne at hun ikke skulle si noe om det.</verse><verse id="11">Hver eneste dag gikk Mordekai fram og tilbake utenfor forgården til kvinnehuset for å få vite hvordan det sto til med Ester, og hva de gjorde med henne.</verse><verse id="12">Før turen kom til en av de unge pikene, og hun skulle gå inn til kong Ahasverus, var det fastsatt en tid på tolv måneder. For så lang tid gikk det med til å salve dem, seks måneder med myrraolje og seks måneder med velluktende saker og med andre salver for kvinner.</verse><verse id="13">Når så den unge piken gikk inn til kongen, fikk hun ta med seg fra kvinnenes hus til kongens hus alt det hun ba om.</verse><verse id="14">Om kvelden gikk hun inn, og om morgenen vendte hun tilbake til det andre kvinnehuset og sto siden under tilsyn av kongens hoffmann Sja’asgas, medhustruenes vokter. Hun kom ikke mer inn til kongen, med mindre kongen hadde slik hu til henne at hun ble kalt til ham med navns nevnelse.</verse><verse id="15">Da turen til å gå inn til kongen kom til Ester, datter av Abihajil, som var onkel til hennes fosterfar Mordekai, krevde hun ikke annet enn det som kongens hoffmann Hegai, kvinnevokteren, rådet til. Og Ester vant godvilje hos alle som så henne.</verse><verse id="16">Ester ble hentet til kong Ahasverus i hans kongelige hus i den tiende måneden, det er måneden tebet, i hans regjerings sjuende år.</verse><verse id="17">Kongen fikk Ester mer kjær enn alle de andre kvinnene. Hun vant nåde og velvilje hos ham fremfor alle de andre jomfruene. Han satte en kongelig krone på hodet hennes og gjorde henne til dronning i Vasjtis sted.</verse><verse id="18">Og kongen holdt et stort gjestebud for alle sine stormenn og tjenere til ære for Ester. Han etterga skatter og delte ut gaver i landskapene, som det høvde seg for en konge.</verse><verse id="19">Da jomfruene ble samlet for andre gang, satt Mordekai i kongens port.</verse><verse id="20">Men Ester hadde ikke sagt noe om sin ætt og sitt folk. For det hadde Mordekai pålagt henne, og Ester gjorde i alle ting som Mordekai sa, slik som hun hadde gjort da hun ble oppfostret hos ham.</verse><verse id="21">På den tiden da Mordekai satt i kongens port, ble Bigtan og Teresj, to av de hoffmennene hos kongen som holdt vakt ved døren, forbitret på kong Ahasverus og søkte en anledning til å legge hånd på ham.</verse><verse id="22">Dette fikk Mordekai kjennskap til, og han fortalte det til dronning Ester. Og Ester sa det til kongen på Mordekais vegne.</verse><verse id="23">Saken ble gransket, og da det viste seg å være riktig, ble begge hoffmennene hengt i en galge. Dette ble oppskrevet i krønikeboken for kongens øyne.</verse></chapter><chapter id="3"><verse id="1">En tid etter opphøyet kong Ahasverus agagitten* Haman, Hammedatas sønn. Han ga ham rang og sete over alle de stormenn som var hos ham.</verse><verse id="2">Og alle kongens tjenere som var i kongens port, falt på kne og kastet seg ned for ham. For kongen hadde gitt ordre til det. Men Mordekai falt ikke på kne og kastet seg ikke ned for ham.</verse><verse id="3">Da sa kongens tjenere som var i kongens port, til Mordekai: Hvorfor trosser du kongens bud?</verse><verse id="4">Dag etter dag talte de slik til ham, men han hørte ikke på dem. Da meldte de det til Haman for å se om den grunnen Mordekai ga, ville bli tatt for god. For han hadde sagt til dem at han var jøde.</verse><verse id="5">Da Haman så at Mordekai ikke falt på kne eller kastet seg ned for ham, ble han full av harme.</verse><verse id="6">Men han syntes det var altfor lite å legge hånd bare på Mordekai. Han hadde fått vite hvilket folk Mordekai tilhørte. Derfor søkte han å få utryddet alle de jøder som fantes i hele Ahasverus’ rike, fordi det var Mordekais folk.</verse><verse id="7">I den første måneden, det er i måneden nisan, i kong Ahasverus’ tolvte år ble det kastet pur, det vil si lodd, i Hamans nærvær om hver enkelt dag og hver enkelt måned like til den tolvte måned, det er måneden adar.</verse><verse id="8">Og Haman sa til kong Ahasverus: Her er et folk som bor spredt for seg selv blant alle andre folk i alle ditt rikes landskaper. Deres lover er forskjellige fra alle andre folks. De holder seg ikke etter kongens lover, og det høver ikke for kongen å tåle dem.</verse><verse id="9">Dersom det synes kongen godt, så la det bli gitt skriftlig ordre om å utrydde dem. Da kan jeg veie opp ti tusen talenter sølv som embetsmennene kan legge i kongens skattkammer.</verse><verse id="10">Da trakk kongen signetringen av hånden sin og ga den til agagitten Haman, Hammedatas sønn, jødenes fiende.</verse><verse id="11">Og han sa til ham: Sølvet skal være ditt! Og med folket kan du gjøre som du finner for godt.</verse><verse id="12">Kongens skrivere ble da kalt sammen på den trettende dagen i den første måneden, og det ble gitt en skriftlig ordre nøyaktig slik som Haman bød, både til kongens satraper og til landshøvdingene for hvert landskap og til høvdingene over hvert folk - til hvert landskap med dets skrifttegn og til hvert folk på dets språk. I kong Ahasverus’ navn ble skrivelsen utferdiget, og den ble forseglet med kongens signetring.</verse><verse id="13">Så ble det sendt ilbud med skrivelser til alle kongens landskaper om at alle jødene skulle ødelegges, drepes og utryddes, både unge og gamle, små barn og kvinner, alle på én dag, på den trettende dagen i den tolvte måneden, det er måneden adar, og at deres gods skulle plyndres.</verse><verse id="14">For at befalingen skulle bli kjent i hvert landskap, ble en avskrift av skrivelsen kunngjort for alle folkene, så de kunne holde seg ferdige til den dagen.</verse><verse id="15">Ilbudene dro av sted i hast etter kongens ordre, så snart befalingen var utferdiget på borgen Susan. Så satte kongen og Haman seg til å drikke. Men byen Susan var forferdet.</verse></chapter><chapter id="4"><verse id="1">Da Mordekai fikk vite alt som hadde hendt, flerret han klærne sine og kledde seg i sekk og aske. Så gikk han ut i byen med høye klagerop.</verse><verse id="2">Og han kom så langt som til plassen foran kongens port. For ingen som var kledd i sekk, hadde lov til å gå inn gjennom kongens port.</verse><verse id="3">Og i hvert eneste landskap, overalt hvor kongens ord og befaling nådde fram, ble det stor sorg blant jødene, og faste og gråt og jammer. Ja, mange laget seg et leie av sekk og aske.</verse><verse id="4">Esters unge piker og hoffmennene hennes kom og fortalte henne det. Da ble dronningen forferdet. Hun sendte klær til Mordekai, som han skulle ta på istedenfor de sekkeklærne han gikk i. Men han tok ikke imot dem.</verse><verse id="5">Ester kalte da til seg Hatak, en av kongens hoffmenn, som han hadde satt til å tjene henne. Og hun bød ham å gå til Mordekai for å få vite hva som var på ferde, og hvorfor han bar seg slik at.</verse><verse id="6">Hatak gikk ut til Mordekai på byens torg foran kongens port.</verse><verse id="7">Og Mordekai fortalte ham alt det som hadde hendt ham. Han oppga for ham nøyaktig hvor meget sølv Haman hadde lovt å betale til kongens skattkammer for å få utryddet jødene.</verse><verse id="8">Han ga ham også en avskrift av den skriftlige ordren som var blitt gitt i Susan om å ødelegge dem. Den skulle han vise Ester og melde henne alt og pålegge henne å gå inn til kongen og be og bønnfalle ham om nåde for folket sitt.</verse><verse id="9">Hatak kom og fortalte Ester hva Mordekai hadde sagt.</verse><verse id="10">Da bød Ester Hatak å gå til Mordekai og si:</verse><verse id="11">Alle kongens tjenere og folket i kongens landskaper vet at hvis noen, mann eller kvinne, går inn til kongen i den indre gården uten å være kalt, gjelder det for hver og en samme lov: han skal late livet, hvis da ikke kongen rekker ut gullstaven sin mot ham. Da får han leve. Men jeg er nå i tretti dager ikke blitt kalt til å gå inn til kongen.</verse><verse id="12">Da Mordekai fikk høre hva Ester hadde sagt,</verse><verse id="13">sa han at de skulle gi Ester dette svaret: Du må ikke tenke at du alene av alle jøder skal slippe unna, fordi du er i kongens hus.</verse><verse id="14">For om du tier stille i denne tid, så vil det nok komme befrielse og redning for jødene fra et annet sted, men du og din fars hus skal omkomme. Og hvem vet om det ikke er nettopp for en tid som denne at du har fått dronningverdigheten?</verse><verse id="15">Da sa Ester at de skulle gi Mordekai dette svaret:</verse><verse id="16">Gå av sted og få samlet alle jøder som finnes i Susan, og hold faste for min skyld, så dere verken eter eller drikker noe i tre døgn, natt eller dag! Jeg og mine unge piker vil også faste på samme måte. Og så vil jeg gå inn til kongen, enda det ikke stemmer med loven. Skal jeg da omkomme, så får jeg omkomme.</verse><verse id="17">Mordekai gikk bort og gjorde alt det som Ester hadde pålagt ham.</verse></chapter><chapter id="5"><verse id="1">På den tredje dagen kledde Ester seg i kongelig skrud og stilte seg i den indre gården til kongens hus, midt for kongens hus. Og kongen satt på sin kongetrone i kongens hus, rett imot døren til huset.</verse><verse id="2">Da nå kongen så dronning Ester stå i gården, fant hun nåde for hans øyne. Kongen rakte ut gullstaven som han hadde i hånden, mot Ester. Og Ester gikk fram og rørte ved enden av staven.</verse><verse id="3">Og kongen sa til henne: Hva har du på hjertet, dronning Ester, og hva er ditt ønske? Om det så var halvdelen av riket, skal du få det!</verse><verse id="4">Ester svarte: Synes det kongen godt, ville jeg gjerne at kongen og Haman i dag skulle komme til det gjestebud jeg har stelt til for ham!</verse><verse id="5">Da sa kongen: Skynd dere og hent Haman, så Ester kan få ønsket sitt oppfylt! Så kom da kongen og Haman til det gjestebudet Ester hadde stelt til.</verse><verse id="6">Mens de satt og drakk vin, sa kongen til Ester: Hva er din bønn? Du skal få det du ber om! Og hva er ditt ønske? Om det så var halvdelen av riket, så skal det oppfylles!</verse><verse id="7">Ester svarte: Min bønn og mitt ønske er:</verse><verse id="8">Dersom jeg har funnet nåde for kongens øyne, og finner kongen det godt å gi meg det jeg ber om og å oppfylle mitt ønske, så må kongen og Haman komme til det gjestebudet jeg vil stelle til for dem! I morgen vil jeg da gjøre som kongen sier.</verse><verse id="9">Haman gikk den dagen glad og vel til mote derfra. Men da han fikk se Mordekai i kongens port, og la merke til at han verken reiste seg for ham eller var redd for ham, ble han full av vrede mot Mordekai.</verse><verse id="10">Men han holdt seg rolig og gikk hjem. Så sendte han bud etter vennene sine og sin kone Sjeres.</verse><verse id="11">Og han skrøt for dem om rikdommen sin og herlighet og om sine mange sønner. Likeså fortalte han alt om hvordan kongen hadde gjort ham stor, og hvordan han hadde opphøyet ham over alle kongens stormenn og tjenere.</verse><verse id="12">Og Haman sa: Heller ikke lot dronning Ester noen annen enn meg komme med kongen til det gjestebudet hun hadde stelt til. Og hun har innbudt meg sammen med kongen i morgen også!</verse><verse id="13">Men alt dette er ikke nok for meg all den stund jeg ser jøden Mordekai sitte i kongens port.</verse><verse id="14">Da sa hans kone Sjeres og alle vennene hans til ham: La dem gjøre i stand en galge, femti alen høy. Be så kongen i morgen om at Mordekai må bli hengt i den. Så kan du gå glad med kongen til gjestebudet! Dette rådet syntes Haman godt om, og han lot gjøre galgen i stand.</verse></chapter><chapter id="6"><verse id="1">Den natten fikk kongen ikke sove. Han sa derfor at de skulle hente krønikeboken, som de minneverdige hendinger var opptegnet i. Og den ble opplest for kongen.</verse><verse id="2">Der fant de opptegnet at Mordekai hadde meldt fra om hvordan Bigtana og Teresj, to av de hoffmennene hos kongen, hadde søkt å legge hånd på kong Ahasverus.</verse><verse id="3">Kongen spurte da: Hva ære og opphøyelse er blitt Mordekai til del for dette? Kongens tjenere svarte: Han har ikke fått noen ting.</verse><verse id="4">Da sa kongen: Hvem er det som står ute i gården? Da var Haman nettopp kommet inn i den ytre gården til kongens hus for å be kongen om at Mordekai måtte bli hengt i den galgen som han hadde gjort i stand for ham.</verse><verse id="5">Kongens tjenere svarte: Det er Haman som står der ute i gården. Kongen sa: La ham komme inn!</verse><verse id="6">Da nå Haman kom inn, spurte kongen ham: Hva skal en gjøre med den mannen som kongen gjerne vil ære? Da tenkte Haman ved seg selv: Hvem skulle kongen heller vise ære enn meg?</verse><verse id="7">Og han sa til kongen: Er det en mann kongen gjerne vil ære,</verse><verse id="8">så la det bli hentet en kongelig kledning som kongen selv har båret, og en hest som kongen selv har ridd på, og som har en kongelig krone på hodet.</verse><verse id="9">La så kledningen og hesten bli overgitt til en av kongens fornemste stormenn, og han skal la den mannen kongen har lyst til ære, få klærne på og la ham få ri på hesten gjennom byens gater mens de roper foran ham: Slik blir det gjort med den mannen som kongen vil vise ære!</verse><verse id="10">Da sa kongen til Haman: Skynd deg, ta kledningen og hesten, som du har sagt, og gjør slik med jøden Mordekai, som sitter i kongens port! La ingenting bli forsømt av alt det du har sagt!</verse><verse id="11">Haman tok kledningen og hesten og lot Mordekai ta kledningen på seg og lot ham ri gjennom byens gater og ropte foran ham: Slik blir det gjort med den mannen som kongen gjerne vil ære!</verse><verse id="12">Så vendte Mordekai tilbake til kongens port. Men Haman skyndte seg hjem, sorgfull og med tildekket hode.</verse><verse id="13">Han fortalte sin kone Sjeres og alle vennene sine alt det som hadde hendt ham. Da sa hans rådgivere og hans kone Sjeres til ham: Hvis Mordekai, som du har begynt å stå tilbake for, er av jødisk ætt, da vil du ikke makte noe mot ham. Du kommer til å stå mer og mer tilbake for ham.</verse><verse id="14">Mens de ennå talte med ham, kom kongens hoffmenn for i all hast å føre Haman til det gjestebudet Ester hadde stelt til.</verse></chapter><chapter id="7"><verse id="1">Så kom da kongen og Haman til gjestebudet hos dronning Ester.</verse><verse id="2">Mens de satt og drakk vin, sa kongen også denne andre dagen til Ester: Hva er din bønn, dronning Ester? Du skal få det du ber om! Og hva ditt ønske enn er, så skal det bli oppfylt, om det så var halvdelen av riket!</verse><verse id="3">Da svarte dronning Ester: Har jeg funnet nåde for dine øyne, konge, og synes det kongen godt, så la meg få beholde livet, det er min bønn, og la folket mitt få beholde livet, det er mitt ønske!</verse><verse id="4">For vi er solgt, både jeg og folket mitt, til å ødelegges, drepes og utryddes. Var det enda bare til å være treller og trellkvinner vi var solgt, da hadde jeg tidd stille, for den ulykken ville ikke være stor nok til å bry kongen med.</verse><verse id="5">Da sa kong Ahasverus til dronning Ester: Hvem er han, og hvor er han som har dristet seg til å gjøre slikt?</verse><verse id="6">Ester svarte: En motstander og fiende! Denne onde Haman der! - da ble Haman forferdet for kongens og dronningens øyne.</verse><verse id="7">Kongen reiste seg i harme, forlot gjestebudet og gikk ut i slottshagen. Men Haman ble tilbake for å be dronning Ester om sitt liv. For han skjønte at kongen hadde besluttet at det skulle gå ham ille.</verse><verse id="8">Da så kongen kom tilbake fra slottshagen til huset hvor gjestebudet var blitt holdt, lå Haman bøyd over den benken som Ester satt på. Da sa kongen: Tør han til og med øve vold mot dronningen her i mitt eget hus? - Ikke før var dette ordet gått ut av kongens munn, før de dekket til Hamans ansikt.</verse><verse id="9">Harbona, en av hoffmennene hos kongen, sa: Se, ved Hamans hus står det allerede en galge, femti alen høy. Han har selv latt den gjøre i stand for Mordekai, han som med sine ord en gang var til så stort gagn for kongen. Da sa kongen: Heng ham i den!</verse><verse id="10">Så hengte de Haman i den galgen han hadde gjort i stand for Mordekai. Og kongens vrede la seg.</verse></chapter><chapter id="8"><verse id="1">Samme dag ga kong Ahasverus dronning Ester det huset som hadde tilhørt Haman, jødenes fiende. Og Mordekai fikk komme inn for kongen, for Ester hadde fortalt hva han var for henne.</verse><verse id="2">Kongen trakk av signetringen sin, som han hadde tatt fra Haman, og ga den til Mordekai. Og Ester satte Mordekai over Hamans hus.</verse><verse id="3">Ester vendte seg igjen til kongen, kastet seg ned for hans føtter og gråt og bønnfalt ham om å avverge agagitten Hamans ondskap og den planen han hadde lagt mot jødene.</verse><verse id="4">Kongen rakte ut gullstaven mot Ester. Da reiste Ester seg opp og trådte fram for kongen.</verse><verse id="5">Og hun sa: Synes det kongen godt, og har jeg funnet nåde for hans øyne, og synes det kongen å være rett, og er jeg ham til behag, så la det bli skrevet en ordre om å tilbakekalle de brevene som agagitten Haman, Hammedatas sønn, pønsket ut og skrev for å få utryddet jødene i alle kongens landskaper.</verse><verse id="6">Hvordan skulle jeg kunne se på den ulykken som vil ramme folket mitt? Hvordan skulle jeg kunne se på at ætten min går til grunne?</verse><verse id="7">Da sa kong Ahasverus til dronning Ester og til jøden Mordekai: Jeg har jo gitt Ester Hamans hus, og han selv er blitt hengt i galgen, fordi han ville legge hånd på jødene.</verse><verse id="8">Så skriv nå dere brev om jødene i kongens navn, slik som dere finner for godt, og forsegl det med kongens signetring! For en skrivelse som er utferdiget i kongens navn og forseglet med kongens signetring, kan ikke tilbakekalles.</verse><verse id="9">Så ble da straks kongens skrivere kalt sammen på den tjuetredje dagen i den tredje måneden, det er måneden sivan, og det ble skrevet nøyaktig som Mordekai bød, til jødene og til satrapene og landshøvdingene og fyrster i landene fra India like til Etiopia, ett hundre og tjuesju landskaper. Til hvert landskap ble det skrevet med dets skrifttegn og til hvert folk på dets språk, også til jødene med deres skrifttegn og på deres språk.</verse><verse id="10">Han skrev i kong Ahasverus’ navn og forseglet med kongens signetring. Så sendte han brevene av sted med ilbud som red på travere fra kongens egne staller.</verse><verse id="11">I brevene sto det at kongen ga jødene i hver by lov til å slå seg sammen og verge sitt liv. Og i hvert folk og landskap fikk de lov til å ødelegge, drepe og utrydde alle væpnede skarer som angrep dem, endog små barn og kvinner, og plyndre deres gods,</verse><verse id="12">alt på én og samme dag i alle kong Ahasverus’ landskaper, den trettende dagen i den tolvte måneden, det er måneden adar.</verse><verse id="13">For at befalingen skulle bli kjent i hvert landskap, ble en avskrift av brevet kunngjort for alle jødene, så jødene kunne holde seg rede til den dagen og hevne seg på fiendene sine.</verse><verse id="14">På kongens befaling dro ilbudene, som red på kongelige travere, av sted i største hast så snart befalingen var utstedt i borgen Susan.</verse><verse id="15">Mordekai gikk ut fra kongen i kongelig kledning av blått purpur og hvitt lin og med stor gullkrone og en kappe av hvitt lin og rødt purpur. Og byen Susan jublet høyt og gledet seg.</verse><verse id="16">Hos jødene var det nå lys og glede og fryd og ære.</verse><verse id="17">I hvert eneste landskap og i hver eneste by, overalt hvor kongens ord og befaling nådde fram, ble det glede og fryd blant jødene med gjestebud og høytid. Og mange av folkene i landet ga seg ut for å være jøder, for frykt for jødene var falt på dem.</verse></chapter><chapter id="9"><verse id="1">På den trettende dagen i den tolvte måneden, det er i måneden adar, skulle kongens ord og bud settes i verk. På den dagen hadde jødenes fiender håpet å få dem i sin makt, men nå hadde det vendt seg slik at jødene fikk makt over sine fiender.</verse><verse id="2">Den dagen slo jødene seg sammen i sine byer i alle kong Ahasverus’ landskaper for å legge hånd på dem som ville gjøre dem ondt. Ingen kunne stå seg mot dem, for frykt for dem var falt på alle folkene.</verse><verse id="3">Alle landskapenes stormenn og satrapene og landshøvdingene og kongens embetsmenn hjalp jødene. For frykt for Mordekai var falt på dem.</verse><verse id="4">For Mordekai var nå en stor mann i kongens hus. Hans ry gikk vidt om i alle landskapene, for han, Mordekai, ble mektigere og mektigere.</verse><verse id="5">Så slo da jødene alle sine fiender med sverd og død og undergang, og de gjorde som de ville mot dem som hatet dem.</verse><verse id="6">I borgen Susan drepte og ødela jødene fem hundre mann.</verse><verse id="7">Også Parsjandata og Dalfon og Aspata</verse><verse id="8">og Porata og Adalja og Aridata</verse><verse id="9">og Parmasjta og Arisai og Aridai og Vaisata,</verse><verse id="10">de ti sønnene til Haman, Hammedatas sønn, jødenes fiende, drepte de. Men de la ikke hånd på byttet.</verse><verse id="11">Samme dag fikk kongen vite tallet på dem som var drept i borgen Susan.</verse><verse id="12">Da sa kongen til dronning Ester: I borgen Susan har jødene drept og utryddet fem hundre mann og Hamans ti sønner. Hva har de da ikke gjort i kongens andre landskaper? Hva er nå din bønn? Du skal få det du ber om! Og hva ønsker du mer? Ditt ønske skal bli oppfylt!</verse><verse id="13">Ester svarte: Synes det kongen godt, så la jødene i Susan også i morgen få lov til å gjøre likedan som i dag! Og la Hamans ti sønner bli hengt i galgen!</verse><verse id="14">Kongen bød at så skulle gjøres. Det ble utstedt en befaling om dette i Susan, og Hamans ti sønner ble hengt.</verse><verse id="15">Jødene i Susan slo seg sammen også den fjortende dagen i måneden adar og drepte i Susan tre hundre mann, men de la ikke hånd på byttet.</verse><verse id="16">De andre jødene i kongens landskaper slo seg også sammen og verget sitt liv og fikk ro for sine fiender. De drepte syttifem tusen av dem som hatet dem, men de la ikke hånd på byttet.</verse><verse id="17">Dette hendte den trettende dagen i måneden adar. Og den fjortende dagen hvilte de ut, og de gjorde den til en gjestebudsdag og gledesdag.</verse><verse id="18">Men jødene i Susan slo seg sammen både den trettende dagen og den fjortende dagen i måneden. På den femtende dagen hvilte de ut, og de gjorde den til en gjestebudsdag og gledesdag.</verse><verse id="19">Det er grunnen til at jødene utover landet, de som bor i landsbyer, feirer den fjortende dagen i måneden adar som en gledesfest og høytidsdag. Da sender de hverandre gaver av gjestebudskosten.</verse><verse id="20">Mordekai skrev opp disse hendelsene og sendte brev til alle jødene i alle kong Ahasverus’ landskaper, nære og fjerne,</verse><verse id="21">og påla dem at de år etter år skulle feire den fjortende dagen og den femtende dagen i måneden adar,</verse><verse id="22">fordi det var på de dagene jødene hadde fått ro for sine fiender. Det var i den måneden deres bedrøvelse hadde vendt seg til glede og deres sorg til høytid. Derfor skulle de gjøre disse dagene til gjestebudsdager og gledesdager og sende gjestebudskost til hverandre og gaver til de fattige.</verse><verse id="23">Jødene vedtok som fast skikk dette som de hadde begynt å gjøre, og det Mordekai hadde skrevet til dem om.</verse><verse id="24">For agagitten Haman, Hammedatas sønn, alle jøders fiende, hadde lagt planer opp mot jødene for å utrydde dem. Han hadde kastet pur, det er lodd, for å ødelegge og utrydde dem.</verse><verse id="25">Men da det kom kongen for øre, hadde han ved et brev påbudt at den onde planen han hadde lagt opp mot jødene, skulle vende tilbake på hans eget hode, så han selv og sønnene hans ble hengt i galgen.</verse><verse id="26">Derfor kalte de disse dagene purim etter ordet pur. Og på grunn av alt det som sto i dette brevet, og det som de selv hadde sett, og som hadde hendt dem,</verse><verse id="27">fastsatte jødene og vedtok som ubrytelig skikk for seg og etterkommerne sine og for alle som sluttet seg til dem, at de år etter år skulle feire disse to dagene etter den forskrift som gjaldt om dem, og på den tiden som var fastsatt.</verse><verse id="28">Det ble bestemt at disse dagene skulle minnes og feires gjennom alle tider, i hver ætt og i hvert landskap og i hver by, og at disse purim-dagene ikke skulle falle bort blant jødene, og minnet om dem aldri opphøre blant etterkommerne deres.</verse><verse id="29">Dronning Ester, Abihajils datter, og jøden Mordekai skrev igjen et brev med myndige ord for å slå fast som lov det som sto i dette nye brevet om purim.</verse><verse id="30">Og han sendte skrivelser til alle jødene i de ett hundre og tjuesju landskapene i Ahasverus’ rike med vennlige og alvorlige ord,</verse><verse id="31">og påla dem å holde ved lag disse purim-dagene på den fastsatte tiden, slik som jøden Mordekai og dronning Ester hadde pålagt dem, og slik som de hadde stadfestet det for seg selv og etterkommerne sine, med vedtekten om faste og klagerop.</verse><verse id="32">Slik ble disse forskriftene om purim-festen fastsatt som lov ved Esters bud, og det ble oppskrevet i en bok.</verse></chapter><chapter id="10"><verse id="1">Kong Ahasverus la skatt på fastlandet og på øyene i havet.</verse><verse id="2">Men alt det han gjorde i sin makt og velde, og en nøyaktig fremstilling av den høye rang som kongen opphøyet Mordekai til, det er oppskrevet i de mediske og persiske kongers krønike.</verse><verse id="3">For jøden Mordekai var den neste etter kong Ahasverus, og han var høyt æret blant jødene og avholdt av sine mange brødre. Han søkte sitt folks vel og talte til beste for hele sin ætt.</verse></chapter></book><book id="18" name="Job" shortname="job"><chapter id="1"><verse id="1">I landet Us* var det en mann som hette Job. Han var en uklanderlig og rettskaffen mann, som fryktet Gud og holdt seg fra det onde.</verse><verse id="2">Han fikk sju sønner og tre døtre.</verse><verse id="3">Han eide sju tusen sauer og tre tusen kameler og fem hundre par okser og fem hundre eselhopper, og han hadde en stor mengde tjenere. Han var mektigere enn alle Østens barn.</verse><verse id="4">Hans sønner pleide å holde gjestebud på hver sin dag i hver sitt hus. Da sendte de bud til sine tre søstre og innbød dem til å komme og ete og drikke sammen med dem.</verse><verse id="5">Så ofte en slik omgang med gjestebud var over, sendte Job bud etter dem og helliget dem. Han sto tidlig opp om morgenen og ofret brennoffer, ett for hver av dem. For Job sa: Kanskje sønnene mine har syndet og sagt Gud farvel i sitt hjerte. Slik gjorde Job alltid.</verse><verse id="6">Så hendte det en dag at Guds sønner* kom og stilte seg fram for Herren. Og blant dem kom også Satan.</verse><verse id="7">Og Herren sa til Satan: Hvor kommer du fra? Satan svarte Herren: Jeg har fartet og flakket omkring på jorden.</verse><verse id="8">Da sa Herren til Satan: Har du gitt akt på min tjener Job? For det er ingen på jorden som han, en uklanderlig og rettskaffen mann, som frykter Gud og holder seg fra det onde.</verse><verse id="9">Men Satan svarte Herren: Mon Job frykter Gud for intet?</verse><verse id="10">Har du ikke vernet om ham og hans hus og alt som hans er, på alle kanter? Hans henders gjerning har du velsignet, og buskapen hans har bredt seg vidt ut i landet.</verse><verse id="11">Men rekk bare din hånd ut og rør ved alt det som hans er! Da vil han for visst si deg farvel like opp i ansiktet.</verse><verse id="12">Da sa Herren til Satan: Se, alt det han eier er i din hånd. Men mot ham selv må du ikke rekke ut din hånd. - Så gikk Satan bort fra Herrens åsyn.</verse><verse id="13">Så hendte det en dag mens hans sønner og døtre åt og drakk vin i den eldste brorens hus,</verse><verse id="14">da kom det et bud til Job og sa: Oksene pløyde, og eselhoppene beitet tett ved.</verse><verse id="15">Da kom sabeerne* over dem og tok dem. Tjenesteguttene hogg de ned med sverd. Jeg var den eneste som slapp unna, så jeg kunne melde deg det.</verse><verse id="16">Mens han ennå talte, kom en annen og sa: Guds ild for ned fra himmelen og rammet småfeet og tjenesteguttene, og brente dem opp. Jeg var den eneste som slapp unna, så jeg kunne melde deg det.</verse><verse id="17">Mens han ennå talte, kom en annen og sa: Kaldeerne delte seg i tre flokker og overfalt kamelene og tok dem. Tjenesteguttene hogg de ned med sverd, jeg var den eneste som slapp unna, så jeg kunne melde deg det.</verse><verse id="18">Mens han ennå talte, kom en annen og sa: Dine sønner og døtre åt og drakk vin i den eldste brorens hus.</verse><verse id="19">Da kom det med ett en sterk storm fra den andre siden av ørkenen. Den tok tak i alle fire hjørnene på huset, så det falt sammen over de unge menneskene, og de omkom. Jeg var den eneste som slapp unna, så jeg kunne melde deg det.</verse><verse id="20">Da reiste Job seg og flerret ytterkappen sin. Han klipte håret av hodet sitt og kastet seg ned på jorden og tilba</verse><verse id="21">og sa: Naken kom jeg fra min mors liv, og naken skal jeg vende tilbake. Herren ga, og Herren tok, Herrens navn være lovet!</verse><verse id="22">Under alt dette syndet ikke Job, han lastet ikke Gud for det som hadde hendt ham.</verse></chapter><chapter id="2"><verse id="1">Så hendte det en dag at Guds sønner kom og stilte seg fram for Herren. Blant dem kom også Satan og stilte seg fram for Herren.</verse><verse id="2">Og Herren sa til Satan: Hvor kommer du fra? Satan svarte Herren: Jeg har fartet og flakket omkring på jorden.</verse><verse id="3">Da sa Herren til Satan: Har du gitt akt på min tjener Job? For det er ingen på jorden som han - en uklanderlig og rettskaffen mann, som frykter Gud og holder seg fra det onde. Ennå er han like uklanderlig. Uten grunn har du egget meg til å ødelegge ham.</verse><verse id="4">Men Satan svarte Herren: Hud for hud! Men alt det en mann har, gir han for sitt liv.</verse><verse id="5">Rekk bare din hånd ut og rør ved hans ben og kjøtt! Da skal han for visst si deg farvel like opp i ansiktet.</verse><verse id="6">Da sa Herren til Satan: Se, han er i din hånd. Spar bare livet hans!</verse><verse id="7">Så gikk Satan bort fra Herrens åsyn. Og han slo Job med smertefulle byller fra fotsålen til issen.</verse><verse id="8">Og Job tok seg et potteskår og skrapte seg med det, der han satt midt i asken.</verse><verse id="9">Da sa hans hustru til ham: Holder du deg like uklanderlig? Si Gud farvel og dø!</verse><verse id="10">Men han svarte: Du taler som en av de ufornuftige kvinner! Skal vi bare ta imot det gode fra Gud og ikke også det onde? - Under alt dette syndet Job ikke med sine lepper.</verse><verse id="11">Da Jobs tre venner fikk høre om all denne ulykken som var kommet over ham, kom de fra hver sitt hjemsted: Elifas fra Teman, Bildad fra Sjuah og Sofar fra Na’ama. De ble enige med hverandre om å gå til ham for å vise ham medynk og trøste ham.</verse><verse id="12">Mens de var et stykke på avstand, så de opp, men de kjente ham ikke igjen. Da brast de i gråt og flerret ytterkappene sine, og de kastet støv opp imot himmelen så det falt ned over hodet på dem.</verse><verse id="13">Så satt de hos ham der på jorden i sju dager og sju netter. Ingen sa ett ord til ham, for de så at hans pine var meget stor.</verse></chapter><chapter id="3"><verse id="1">Deretter åpnet Job sin munn og forbannet den dagen han ble født.</verse><verse id="2">Job tok til orde og sa:</verse><verse id="3">La den gå til grunne, den dagen da jeg ble født, og den natten som sa: Et guttebarn er unnfanget!</verse><verse id="4">Måtte den dagen bli til mørke! Måtte Gud i det høye ikke spørre etter den, og intet lys stråle over den!</verse><verse id="5">Mørke og dødsskygge må kreve den tilbake! Skyer må leire seg over den! Alt det som gjør en dag mørk, må skremme den!</verse><verse id="6">Den natten - måtte mulm ta den! La den ikke bli regnet med blant årets dager, og ikke komme med i måneders tall!</verse><verse id="7">Ja, la den natten bli ufruktbar! Måtte aldri noe gledesrop lyde i den!</verse><verse id="8">La dem som forbanner dager, forbanne den, de som er kyndige i å mane fram Leviatan!</verse><verse id="9">La dens stjerner bli mørke i demringen, la den vente på lys som ikke kommer! La den aldri få se morgenrødens øyelokk!</verse><verse id="10">For den stengte ikke døren til min mors liv, og den skjulte ikke plage for mine øyne.</verse><verse id="11">Hvorfor døde jeg ikke i mors liv? Hvorfor utåndet jeg ikke straks jeg var født?</verse><verse id="12">Hvorfor tok knær imot meg, og hvorfor var der bryster som jeg kunne die?</verse><verse id="13">Nå kunne jeg ha ligget stille og hvilt. Jeg kunne fått sove og ha ro -</verse><verse id="14">sammen med konger og jordens vismenn, de som bygde seg ruiner,</verse><verse id="15">eller med fyrster som eide gull, som fylte husene sine med sølv,</verse><verse id="16">eller jeg hadde ikke vært til, likesom et nedgravd, ufullbåret foster, - lik et barn som aldri så lyset.</verse><verse id="17">Der har de ugudelige holdt opp å rase, der hviler de trette.</verse><verse id="18">Der har alle fanger ro, de hører ikke slavedriverens røst.</verse><verse id="19">Liten og stor er der like, og trellen er fri for sin herre.</verse><verse id="20">Hvorfor blir lys gitt til den som lider, og liv til dem som har bitterhet i sjelen,</verse><verse id="21">de som venter på døden uten at den kommer, og søker den mer ivrig enn en graver etter skjulte skatter,</verse><verse id="22">de som gleder seg med jubelrop og fryder seg når de finner sin grav?</verse><verse id="23">Hvorfor blir lyset gitt til en mann som veien er skjult for, den som Gud har stengt inne på alle kanter?</verse><verse id="24">Mine sukk er blitt mitt daglige brød, mine klager strømmer fram som vannet.</verse><verse id="25">For alt det fryktelige som jeg fryktet for, har funnet meg, og det jeg gruer for, har grepet meg.</verse><verse id="26">Jeg har ikke fred, ikke ro. Jeg har ikke hvile, det kommer alltid ny uro.</verse></chapter><chapter id="4"><verse id="1">Da tok Elifas fra Teman til orde og sa:</verse><verse id="2">Om en prøvde å tale et ord til deg, ville du da ta det ille opp? Men hvem kan vel holde sine ord tilbake?</verse><verse id="3">Selv har du rettledet mange og styrket maktløse hender.</verse><verse id="4">Dine ord reiste opp igjen den som snublet, og vaklende knær har du styrket.</verse><verse id="5">Men nå, når det gjelder deg selv, blir du motløs. Når det rammer deg selv, blir du redd.</verse><verse id="6">Er ikke din gudsfrykt din tillit, din redelige ferd ditt håp?</verse><verse id="7">Tenk etter: Hvem omkom uskyldig? Og hvor gikk den rettskafne til grunne?</verse><verse id="8">Etter det jeg har sett, har de som pløyde urett og sådde ulykke, også høstet det.</verse><verse id="9">De går til grunne for Guds ånde, for hans vredespust blir de til intet.</verse><verse id="10">Løven brøler, og den unge løve har en mektig røst, men de unge løvers tenner blir brukket.</verse><verse id="11">Løven omkommer av mangel på rov, løvinnens unger blir spredt.</verse><verse id="12">Et ord kom listende til meg, det lød for øret mitt som en hviskende lyd,</verse><verse id="13">under urolige tanker ved nattlige syner, når mennesket synker i dypeste søvn.</verse><verse id="14">Angst kom over meg så jeg skalv, redselen fikk mine ben til å riste.</verse><verse id="15">En ånd strøk forbi mitt ansikt, og hårene reiste seg på mitt hode.</verse><verse id="16">Den sto der, jeg skjelnet den ikke klart, en skikkelse sto der for mine øyne. Jeg hørte en stille røst som hvisket:</verse><verse id="17">Kan et menneske være rettferdig for Gud? Kan en mann være ren for sin skaper?</verse><verse id="18">Se, han stoler ikke engang på tjenerne sine, og han finner feil hos sine engler -</verse><verse id="19">enn si da hos dem som bor i et leirhus*, som har sin grunnvoll i støvet - de som knuses lettere enn møll.</verse><verse id="20">Fra morgen til kveld - så er de knust, de er borte for alltid og ingen gir akt på det.</verse><verse id="21">Blir ikke deres teltsnor trukket ut*? De dør, men visdom har de ikke funnet.</verse></chapter><chapter id="5"><verse id="1">Rop du bare! Er det vel noen som svarer deg? Hvem av de hellige vil du vende deg til?</verse><verse id="2">For harme slår dåren i hjel, og vrede dreper den tåpelige.</verse><verse id="3">Jeg så en dåre som slo rot, men med ett måtte jeg rope ve over hans bolig.</verse><verse id="4">Hans barn var uten hjelp. De ble trådt ned i porten, og det var ingen som reddet dem.</verse><verse id="5">Hungersnøden fortærte hans avling. Ja, de sultne tok den til og med midt ut av tornene. Og de tørste snappet etter hans gods.</verse><verse id="6">For tomhet springer ikke fram av støvet, og fra jorden spirer ikke plage.</verse><verse id="7">Men mennesket fødes til plage, likesom flammens gnister flyr høyt i været.</verse><verse id="8">Men jeg ville vende meg til Gud og overgi min sak til ham -</verse><verse id="9">han som gjør storverk som ingen kan granske, og underfulle ting som ingen kan telle,</verse><verse id="10">som sender regn ut over jorden og lar vann strømme ut over markene,</verse><verse id="11">som opphøyer de ringe og lar de sørgende nå fram til frelse,</verse><verse id="12">som krysser de kløktiges råd, så deres hender ikke får utrettet noe som varer,</verse><verse id="13">han som fanger de vise i deres kløkt, han lar de listiges råd bli forhastet.</verse><verse id="14">Om dagen støter de på mørke, om middagen famler de som om natten.</verse><verse id="15">Slik frelser han den fattige fra sverdet, fra deres munn og fra den sterkes hånd.</verse><verse id="16">Det blir håp for den ringe, ondskapen må lukke sin munn.</verse><verse id="17">Ja, salig er det menneske som Gud refser, og Den Allmektiges tukt må du ikke akte ringe!</verse><verse id="18">For han sårer, og han forbinder. Han slår, og hans hender leger.</verse><verse id="19">I seks trengsler skal han berge deg, og i den sjuende skal intet ondt røre deg.</verse><verse id="20">I hungersnød frir han deg fra døden og i krig fra sverdets vold.</verse><verse id="21">For tungens svepe skal du være skjult, og du skal ikke frykte når ødeleggelsen kommer.</verse><verse id="22">Du skal le av ødeleggelse og hunger, og du skal ikke frykte for villdyrene i landet.</verse><verse id="23">For du skal stå i pakt med markens steiner, og markens ville dyr skal holde fred med deg.</verse><verse id="24">Du skal få se at ditt telt er trygt, og du skal se over din eiendom og ikke savne noen ting.</verse><verse id="25">Du skal få se at din ætt blir tallrik, dine etterkommere som jordens vekster.</verse><verse id="26">I fullmoden alder skal du gå i graven, slik som kornbånd bæres inn når tiden er inne.</verse><verse id="27">Se, dette er det vi har utforsket. Slik er det. Hør det og merk deg det!</verse></chapter><chapter id="6"><verse id="1">Da tok Job til orde og sa:</verse><verse id="2">Å, om min sorg kunne bli veid, og all min ulykke samtidig lagt på vekten!</verse><verse id="3">For nå er den tyngre enn havets sand, derfor var mine ord overilet.</verse><verse id="4">For Den Allmektiges piler sitter i meg, og min ånd drikker deres gift. Guds redsler stiller seg opp imot meg.</verse><verse id="5">Skriker vel et villesel midt i det grønne gresset? Eller brøler en okse når den har fôret foran seg?</verse><verse id="6">Hvem vil ete det som er smakløst uten å sette salt til? Er der smak i eggehvite?</verse><verse id="7">Det byr meg imot å røre ved slikt. Det er som å ete mat som er skjemt.</verse><verse id="8">Måtte min bønn nå fram og Gud innfri mitt håp!</verse><verse id="9">Måtte Gud bare beslutte å knuse meg! Måtte han løfte sin hånd og skjære over min livstråd!</verse><verse id="10">Da hadde jeg enda en trøst, og jeg skulle hoppe av glede midt i den nådeløse smerten! For jeg har ikke fornektet Den Helliges ord.</verse><verse id="11">Hva styrke har jeg, så jeg kan holde ut? Hvilke utsikter har jeg, så jeg kan være tålmodig?</verse><verse id="12">Er jeg sterk som en stein? Er mitt kjøtt som av kobber?</verse><verse id="13">Har jeg vel kraft til å hjelpe meg selv? Er ikke all utsikt til frelse tatt fra meg?</verse><verse id="14">Den ulykkelige burde møte kjærlighet hos sin venn, så han ikke skal oppgi frykten for Den Allmektige.</verse><verse id="15">Mine brødre har sviktet som en bekk, elveleiet var fylt av vann, men så blir det borte.</verse><verse id="16">Vannet var grumset av is, blandet med snø,</verse><verse id="17">men når heten kommer, tørkes det ut, for solens glød svinner det bort.</verse><verse id="18">Karavaner bøyer av fra veien. De drar opp i ørkenen og omkommer.</verse><verse id="19">Temas karavaner speidet etter dem. Sjebas reisefølger satte sitt håp til dem.</verse><verse id="20">De ble til skamme, fordi de stolte på dem. De kom dit og ble skuffet.</verse><verse id="21">Slik er det nå blitt med dere! Dere ser ulykken og blir redde.</verse><verse id="22">Har jeg vel bedt dere om at dere skulle gi meg noe eller bruke noe av deres gods til beste for meg?</verse><verse id="23">Har jeg bedt dere om at dere skulle frelse meg av fiendens hånd og løskjøpe meg fra voldsmenn?</verse><verse id="24">Lær meg, så skal jeg tie! Vis meg hva jeg har fart vill i!</verse><verse id="25">For en kraft det er i rettsindige ord! Men hva gagn er det i en irettesettelse fra dere?</verse><verse id="26">Tenker dere på å refse meg for mine ord, og slå en fortvilet manns ord hen i været?</verse><verse id="27">Selv en farløs kunne dere kaste lodd om, og kjøpslå om deres venn!</verse><verse id="28">Men gjør nå så vel å se på meg! Tror dere at jeg vil lyve dere midt opp i ansiktet?</verse><verse id="29">Vend om, la det ikke bli gjort urett! Vend om, jeg har ennå rett i dette!</verse><verse id="30">Er det urett på min tunge? Kan ikke min gane skjelne hva som er ondt?</verse></chapter><chapter id="7"><verse id="1">Er ikke et menneskes liv på jorden en krigstjeneste, og hans dager som en dagarbeiders dager?</verse><verse id="2">Han er lik en trell som stønner etter skygge, og lik en dagarbeider som venter på sin lønn.</verse><verse id="3">Slik har jeg fått i eie måneder fulle av nød, og netter fulle av elendighet er falt i min lodd.</verse><verse id="4">Hver gang jeg legger meg, sier jeg: Når kan jeg stå opp? Lang blir kvelden, og jeg blir trett av å kaste meg hit og dit inntil morgenlysningen.</verse><verse id="5">Mitt kjøtt er kledd med makk og med skorper som av jord. Min hud blir skrukket og brister.</verse><verse id="6">Mine dager farer hurtigere av sted enn en veverskyttel, de svinner bort uten håp.</verse><verse id="7">Kom i hu at mitt liv er et pust! Aldri mer skal mitt øye se noe godt.</verse><verse id="8">Den som ser meg nå, ser meg aldri igjen. Dine øyne skal søke etter meg, men jeg er ikke mer.</verse><verse id="9">En sky blir borte og farer av sted, slik er det med den som farer ned til dødsriket - han kommer ikke opp igjen.</verse><verse id="10">Han vender ikke mer tilbake til sitt hus, og hans sted kjenner ham ikke lenger.</verse><verse id="11">Så vil jeg da ikke legge bånd på min munn. Jeg vil tale i min ånds trengsel, jeg vil klage i min sjels bitre smerte.</verse><verse id="12">Er jeg et hav eller et havuhyre, siden du setter vakt over meg?</verse><verse id="13">Når jeg sier: Min seng skal trøste meg, og mitt leie skal gjøre sorgen lettere for meg,</verse><verse id="14">da skremmer du meg med drømmer og forferder meg med syner.</verse><verse id="15">Derfor ville min sjel heller kveles, heller døden enn disse pinslene.</verse><verse id="16">Jeg er fortvilet! Jeg skal ikke leve bestandig. La meg være, for mine dager er et pust.</verse><verse id="17">Hva er et menneske, at du gir så meget akt på ham og vender ditt hjerte mot ham,</verse><verse id="18">at du oppsøker ham hver morgen og prøver ham hvert øyeblikk?</verse><verse id="19">Hvor lenge skal det vare før du vender øynene bort fra meg? Vil du ikke slippe meg til jeg får svelget spyttet?</verse><verse id="20">Har jeg syndet, hva ondt gjorde jeg da mot deg, du menneskevokter? Hvorfor har du gjort meg til skyteskive for deg, så jeg er til byrde for meg selv?</verse><verse id="21">Og hvorfor tilgir du ikke min synd og forlater min misgjerning? For nå må jeg legge meg i støvet. Når du leter etter meg, er jeg ikke mer.</verse></chapter><chapter id="8"><verse id="1">Da tok Bildad fra Sjuah til orde og sa:</verse><verse id="2">Hvor lenge vil du tale slik? Hvor lenge skal din munns ord være som et veldig vær?</verse><verse id="3">Skulle vel Gud forvende retten? Eller skulle Den Allmektige forvende rettferdigheten?</verse><verse id="4">Dersom dine sønner har syndet mot ham, så har han gitt dem deres synd i vold.</verse><verse id="5">Dersom du vender deg til Gud og ber Den Allmektige om nåde,</verse><verse id="6">hvis du er ren og oppriktig, da vil han komme deg til hjelp og reise din rettferds bolig på nytt.</verse><verse id="7">Din forrige lykke vil bli liten mot din nye lykke, for den skal være veldig stor.</verse><verse id="8">Spør bare de fremfarne slekter og akt på det som deres fedre har gransket ut.</verse><verse id="9">For vi er fra i går og vet intet, en skygge er våre dager på jorden.</verse><verse id="10">Fedrene skal lære deg og si deg det og bære fram ord fra sitt hjerte.</verse><verse id="11">Vokser sivet opp der det ikke er myrlendt? Blir starrgresset stort uten vann?</verse><verse id="12">Ennå står det friskt og grønt og blir ikke skåret - da visner det før alt annet gress.</verse><verse id="13">Slik går det alle dem som glemmer Gud. Den gudløses håp går til grunne.</verse><verse id="14">Skrøpelig er det han stoler på, og det han trøster seg til, er spindelvev.</verse><verse id="15">Han støtter seg på sitt hus, men det står ikke. Han holder fast i det, men det står ikke fast.</verse><verse id="16">Frodig står han der i solens skinn, og hans skudd brer seg ut over hans hage.</verse><verse id="17">Hans røtter slynger seg om en steinrøys, mellom steiner trenger han seg fram.</verse><verse id="18">Men blir han revet bort fra sitt sted, så kjennes det ikke ved ham: Jeg har aldri sett deg!</verse><verse id="19">Se, det er all den glede han har på veien! Og av mulden spirer andre fram.</verse><verse id="20">Nei, Gud forkaster ikke en som er ulastelig, og han holder ikke ugudelige ved hånden.</verse><verse id="21">Ennå vil han fylle din munn med latter og dine lepper med jubel.</verse><verse id="22">De som hater deg, skal kles med skam, og de ugudeliges telt skal ikke mer finnes.</verse></chapter><chapter id="9"><verse id="1">Da tok Job til orde og sa:</verse><verse id="2">Ja visst, jeg vet at det er slik! Hvordan skulle en mann kunne ha rett mot Gud?</verse><verse id="3">Om han hadde lyst til å gå i rette med Gud, kunne han ikke svare ham ett til tusen.</verse><verse id="4">Vis som han er av hjertet og veldig i styrke - hvem trosset ham og kom vel fra det?</verse><verse id="5">Han er den som flytter fjell før de vet av det, som velter dem i sin vrede.</verse><verse id="6">Han rister jorden, så den viker fra sitt sted, og dens støtter skjelver.</verse><verse id="7">Han byr solen, og den står ikke opp, han setter segl for stjernene.</verse><verse id="8">Alene utspente han himmelen og skrider fram over havets bølger.</verse><verse id="9">Han har skapt Bjørnen og Orion og Sjustjernen og sørhimmelens stjernebilder.</verse><verse id="10">Han gjør store, uransakelige ting og under uten tall.</verse><verse id="11">Han går forbi meg, og jeg ser ham ikke. Han farer forbi, og jeg merker ham ikke.</verse><verse id="12">Han griper sitt bytte - hvem vil hindre ham, hvem vil si til ham: Hva er det du gjør?</verse><verse id="13">Gud holder ikke sin vrede tilbake. Under ham måtte Rahabs hjelpere bøye seg.</verse><verse id="14">Hvordan skulle da jeg kunne svare ham og velge mine ord mot ham,</verse><verse id="15">jeg som ikke kunne svare selv om jeg hadde rett, men bare måtte be min dommer om nåde!</verse><verse id="16">Om jeg ropte, og han svarte meg, kunne jeg ikke tro at han hadde hørt min røst -</verse><verse id="17">han som ville knuse meg i storm og uten årsak ramme meg med sår på sår,</verse><verse id="18">som ikke ville tillate meg å dra ånde, men ville mette meg med lidelser.</verse><verse id="19">Gjelder det styrke, så sier han: Se, her er jeg! Gjelder det rett: Hvem vil stevne meg?</verse><verse id="20">Selv om jeg hadde rett, skulle likevel min egen munn dømme meg skyldig. Var jeg uskyldig, ville han likevel dømme meg skyldig.</verse><verse id="21">Jeg er uten skyld! - Jeg bryr meg ikke om å leve, jeg forakter mitt liv,</verse><verse id="22">det kommer ut på ett, derfor sier jeg: Skyldfri eller ugudelig, han gjør dem begge til intet!</verse><verse id="23">Dersom svepen brått rammer med død, spotter han de uskyldiges lidelse.</verse><verse id="24">Jorden er gitt i den ugudeliges hånd. Gud dekker til ansiktet på dens dommere. Er det ikke han som gjør det, hvem er det da?</verse><verse id="25">Mine dager er raskere enn en løper. De flykter uten å ha sett noe godt.</verse><verse id="26">De farer av sted som sivbåter, som en ørn som slår ned på sitt bytte.</verse><verse id="27">Om jeg sier: Jeg vil glemme min sorg, jeg vil legge av meg det bedrøvede ansiktet og se glad ut,</verse><verse id="28">da gruer jeg for alle mine plager. Jeg vet jo at du ikke frikjenner meg.</verse><verse id="29">Jeg er jo dømt på forhånd - hvorfor strever jeg da forgjeves?</verse><verse id="30">Om jeg vasket meg med snø og renset hendene mine med lut,</verse><verse id="31">likevel skulle du dyppe meg i en grøft, så mine egne klær ville få avsky for meg.</verse><verse id="32">For han er ikke en mann som jeg, så jeg kunne svare ham, slik at vi kunne gå sammen for retten.</verse><verse id="33">Det er ikke noen voldgiftsmann mellom oss, som kunne legge sin hånd på oss begge.</verse><verse id="34">Bare han ville ta bort sitt ris fra meg, så hans redsler ikke skremte meg!</verse><verse id="35">Da skulle jeg tale uten å frykte for ham. Men slik er det ikke med meg.</verse></chapter><chapter id="10"><verse id="1">Min sjel er lei av livet! Jeg vil la min klage ha fritt løp, jeg vil tale i min sjels bitre smerte.</verse><verse id="2">Jeg vil si til Gud: Fordøm meg ikke! La meg vite hvorfor du strider mot meg!</verse><verse id="3">Synes det godt for deg at du undertrykker, at du forkaster det dine hender har dannet, og at du lar lyset skinne over ugudeliges råd?</verse><verse id="4">Ser du med kjødets øyne? Eller ser du slik som et menneske ser?</verse><verse id="5">Er dine dager som et menneskes dager, eller dine år som en manns dager? -</verse><verse id="6">siden du søker etter min misgjerning og leter etter min synd,</verse><verse id="7">enda du vet at jeg ikke er ugudelig, og at det ingen er som redder av din hånd.</verse><verse id="8">Dine hender har dannet meg og skapt meg, helt og i alle deler, og enda vil du ødelegge meg!</verse><verse id="9">Kom i hu at du har dannet meg som leire, og nå lar du meg igjen vende tilbake til støvet!</verse><verse id="10">Helte du meg ikke ut som melk og lot meg størkne som ost?</verse><verse id="11">Med hud og kjøtt kledde du meg, og knyttet meg sammen med ben og sener.</verse><verse id="12">Liv og miskunn ga du meg, og din varetekt vernet om min ånd.</verse><verse id="13">Og så var det dette du gjemte i ditt hjerte! Jeg vet at dette hadde du i sinne:</verse><verse id="14">Syndet jeg, så ville du vokte på meg og ikke frikjenne meg for min misgjerning.</verse><verse id="15">Var jeg skyldig, da ve meg! Men var jeg uskyldig, skulle jeg likevel ikke kunne løfte hodet! Mett av skam er jeg, og min elendighet har jeg for øye.</verse><verse id="16">Og løftet jeg likevel hodet, så ville du jage etter meg som en løve, og igjen vise din forunderlige makt mot meg.</verse><verse id="17">Du ville føre nye vitner mot meg og øke din harme mot meg, sende stadig nye hærflokker mot meg.</verse><verse id="18">Hvorfor lot du meg komme ut av min mors liv? Hadde jeg bare dødd, så intet øye hadde sett meg!</verse><verse id="19">Da ville jeg ha vært som om jeg aldri hadde vært til. Fra mors liv var jeg da blitt båret til graven.</verse><verse id="20">Er ikke mine dager få? Å, om han kunne holde opp og la meg være, så jeg kunne bli litt glad,</verse><verse id="21">før jeg går bort for ikke å vende tilbake, bort til mørkets og dødsskyggens land,</verse><verse id="22">et land så dystert som den mørkeste natt, hvor dødsskygge og forvirring rår, og hvor lyset er som den svarteste natt!</verse></chapter><chapter id="11"><verse id="1">Da tok Sofar fra Na’ama til orde og sa:</verse><verse id="2">Skulle en ordflom bli uten svar, eller en pratmaker få rett?</verse><verse id="3">Skulle ditt prat drive menn til taushet? Skulle du spotte uten at noen sier at du burde skamme deg?</verse><verse id="4">Og skal du få si: Min lære er ren, og du kan ikke se noen skyld hos meg?</verse><verse id="5">Om bare Gud ville tale og opplate sine lepper mot deg,</verse><verse id="6">om han ville åpenbare deg visdommens hemmeligheter, at det er dobbel forstand i dem, - da måtte du nok innse, at noe av din misgjerning tilgir Gud deg!</verse><verse id="7">Kan du fatte Gud med din forstand? Eller kan du finne ut hvor Den Allmektige har sin grense?</verse><verse id="8">Guds visdom, himmelhøy er den. Hva kan du gjøre? Dypere enn dødsriket er den. Hva vet du?</verse><verse id="9">Lengre enn jorden er dens mål og bredere enn havet.</verse><verse id="10">Om Gud drar fram, om han setter i fengsel og sammenkaller retten, hvem kan da hindre ham?</verse><verse id="11">For han, han kjenner de falske menn og ser uretten - mon han ikke gir akt?</verse><verse id="12">Kan en uvettig mann få forstand? Kan et villesel bli født til menneske?</verse><verse id="13">Hvis du vender ditt hjerte til ham og utbreder dine hender for ham -</verse><verse id="14">er det synd i din hånd, da få den bort og la ikke urett bo i dine telt -</verse><verse id="15">ja, da skal du, fri for lyte, oppløfte ditt ansikt og stå fast og ikke frykte.</verse><verse id="16">Du skal glemme din plage. Du skal tenke på den som vannet som rant vekk.</verse><verse id="17">Lysere enn middagen blir da ditt liv, mørket blir for deg som morgenen.</verse><verse id="18">Og du skal være trygg, for da er det håp. Ja, du skal se deg omkring og legge deg trygt til ro.</verse><verse id="19">Du skal hvile, og ingen skal skremme deg opp. Og mange vil gjerne være deg til lags.</verse><verse id="20">Men de ugudeliges øyne tæres bort. De har ingen tilflukt mer, og deres håp er å få oppgi sin ånd.</verse></chapter><chapter id="12"><verse id="1">Da svarte Job og sa:</verse><verse id="2">Ja, sannelig, dere er de rette folkene! Og med dere dør visdommen ut!</verse><verse id="3">Men også jeg har forstand, likesom dere. Jeg står ikke tilbake for dere. Og hvem kjenner ikke til dette?</verse><verse id="4">Til spott for mine venner er jeg blitt, jeg som ropte til Gud og fikk svar. Til spott er jeg, den rettskafne og uklanderlige.</verse><verse id="5">Den trygge føler bare forakt for ulykken, han tenker at den rammer bare dem hvis fot allerede vakler.</verse><verse id="6">Voldsmenn får ha sine telt i fred, og trygge er de som egger Gud til vrede, de som tenker at de har sin gud i sin hånd.</verse><verse id="7">Spør bare dyrene, de skal lære deg. Spør himmelens fugler, de skal si deg det.</verse><verse id="8">Eller tal til jorden, og den skal lære deg, og havets fisker skal fortelle deg det.</verse><verse id="9">Hvem skjønner ikke av alt dette at det er Herrens hånd som har skapt det.</verse><verse id="10">Det er han som har i sin hånd hver levende sjel og hvert menneskelegemes ånd.</verse><verse id="11">Mon ikke øret prøver ord, likesom ganen smaker mat?</verse><verse id="12">Hos gråhårede er visdom, og langt liv gir forstand.</verse><verse id="13">Hos ham er visdom og velde, ham tilhører råd og forstand.</verse><verse id="14">Se, han river ned, og ingen bygger opp igjen. Han stenger for en mann, og ingen kan lukke opp.</verse><verse id="15">Han demmer for vannene, og de tørker bort. Han slipper dem løs, og de river jorden med seg.</verse><verse id="16">Hos ham er styrke og visdom. I hans makt er både den som farer vill, og den som fører vill.</verse><verse id="17">Han lar rådsherrer gå barbent bort, og gjør dommere til dårer.</verse><verse id="18">Kongers bånd løser han, men binder rep om deres lender.</verse><verse id="19">Han lar prester gå barbent bort, og mektige menn støter han ned.</verse><verse id="20">Han tar mælet fra prøvede menn og innsikt fra oldinger.</verse><verse id="21">Han utøser forakt over fyrster, og løser beltet på de mektige.</verse><verse id="22">Han drar det skjulte fram fra mørket og fører dødsskygge fram i lyset.</verse><verse id="23">Han gjør folkene store, og han lar dem gå til grunne. Han gir folkene vidt rom, og han fører dem bort.</verse><verse id="24">Han tar forstanden fra høvdingene i landet, og lar dem tumle omkring i veiløs ødemark.</verse><verse id="25">De famler i mørke uten lys, og han lar dem rave som drukne folk.</verse></chapter><chapter id="13"><verse id="1">Se, alt sammen har mitt øye sett, mitt øre hørt og merket seg.</verse><verse id="2">Det som dere vet, det vet også jeg. Jeg står ikke tilbake for dere.</verse><verse id="3">Men jeg vil tale til Den Allmektige, og jeg har lyst til å rettferdiggjøre meg for Gud.</verse><verse id="4">Men dere dikter opp løgn! Dårlige leger er dere alle sammen.</verse><verse id="5">Å, om dere ville tie helt stille, så kunne det gjelde for visdom.</verse><verse id="6">Hør nå på mitt motlegg og merk på anklagen fra mine lepper!</verse><verse id="7">Vil dere tale urett til forsvar for Gud? Vil dere tale svikefullt til forsvar for ham?</verse><verse id="8">Vil dere ta hans parti, eller vil dere være sakførere for Gud?</verse><verse id="9">Vil det gå godt for dere når han ransaker dere, eller vil dere narre ham, som en narrer et menneske?</verse><verse id="10">Han skal sannelig tukte dere, om dere i lønndom gjør forskjell på folk.</verse><verse id="11">Vil ikke hans høyhet forferde dere, og redselen for ham falle over dere?</verse><verse id="12">Deres tankespråk er askespråk. Deres skanser blir til skanser av leire.</verse><verse id="13">Ti, la meg være, så jeg kan tale. Så får det komme over meg hva det vil!</verse><verse id="14">Hvorfor skulle jeg bære mitt kjøtt mellom mine tenner? Jeg vil legge mitt liv i min hånd.</verse><verse id="15">Selv om han slår meg, vil jeg stole på ham. Jeg vil vise ham at min ferd er rett.</verse><verse id="16">Og det skal bli til frelse for meg. Men ingen ugudelig kommer for hans åsyn.</verse><verse id="17">Hør da nøye på mitt ord og la min forklaring trenge inn i ørene.</verse><verse id="18">Se, jeg har saken i orden! Jeg vet at jeg har rett.</verse><verse id="19">Hvem er den som vil gå i rette med meg? Ja, da vil jeg tie stille og dø.</verse><verse id="20">Bare to ting må du ikke gjøre mot meg, da skal jeg ikke skjule meg for ditt åsyn:</verse><verse id="21">Ta din hånd bort fra meg, og la ikke dine redsler forferde meg.</verse><verse id="22">Så kall da, og jeg skal svare! Eller la meg tale, og svar du meg!</verse><verse id="23">Hvor mange misgjerninger og synder har jeg? Gjør kjent for meg min overtredelse og min synd!</verse><verse id="24">Hvorfor skjuler du ditt åsyn og regner meg som din fiende?</verse><verse id="25">Vil du skremme et bortblåst blad og forfølge et tørt halmstrå? -</verse><verse id="26">siden du skriver så harde ting mot meg og lar meg arve min ungdoms misgjerninger,</verse><verse id="27">siden du setter mine føtter i stokken og vokter på alle mine veier og drar en ring om mine fotsåler.</verse><verse id="28">Og dette gjør du mot en som tæres bort som et råttent tre, som et møllspist klede.</verse></chapter><chapter id="14"><verse id="1">Et menneske, født av en kvinne, lever en kort tid og mettes med uro.</verse><verse id="2">Som en blomst skyter han opp og visner, han flykter som skyggen og blir ikke stående.</verse><verse id="3">Men selv over en slik en vokter ditt øye, og du fører meg fram for din domstol!</verse><verse id="4">Kunne det bare komme en ren av en uren? Ikke én!</verse><verse id="5">Når mannens dager er fastsatt og hans måneders tall bestemt hos deg, når du har satt ham en grense som han ikke kan overskride,</verse><verse id="6">så vend ditt øye bort fra ham, så han kan ha ro så pass at han kan glede seg som en dagarbeider ved sin dag.</verse><verse id="7">For treet er det håp. Om det hogges ned, så spirer det igjen, på nye skudd mangler det ikke.</verse><verse id="8">Om roten blir gammel i jorden, og stubben dør ut i mulden,</verse><verse id="9">så setter det likevel knopper ved eimen av vann, og skyter greiner som et nyplantet tre.</verse><verse id="10">Men når en mann dør, så ligger han der. Når et menneske oppgir ånden, hvor er han da?</verse><verse id="11">Som vannet renner ut av sjøen, og som en elv minker og tørker bort,</verse><verse id="12">slik legger et menneske seg ned og står ikke opp igjen. Så lenge himmelen er til, våkner de ikke - de vekkes ikke opp av søvnen.</verse><verse id="13">Å, om du ville gjemme meg i dødsriket og skjule meg der til din vrede var over - om du ville sette meg tidsfrist og så komme meg i hu igjen!</verse><verse id="14">Når en mann dør, lever han da opp igjen? Alle min krigstjenestes dager vil jeg vente, til min avløsning kommer.</verse><verse id="15">Da skal du rope, og jeg skal svare deg, og du vil lengte etter din skapning.</verse><verse id="16">Men nå teller du mine skritt og vokter stadig på min synd.</verse><verse id="17">Forseglet i en pung ligger mine overtredelser, og du syr til over min misgjerning.</verse><verse id="18">Som et fjell faller og forvitrer, og en klippe blir flyttet fra sitt sted,</verse><verse id="19">som vannet huler ut steiner og flommen skyller bort muldjorden, slik gjør du menneskets håp til intet.</verse><verse id="20">Du beseirer ham for alltid, og han må gå bort. Du skamfarer ansiktet hans og lar ham fare.</verse><verse id="21">Kommer hans barn til ære, da vet han det ikke. Blir de fornedret, merker han det ikke.</verse><verse id="22">Bare over ham selv kjenner hans legeme smerte, og bare over ham selv sørger hans sjel.</verse></chapter><chapter id="15"><verse id="1">Da tok Elifas fra Teman til orde og sa:</verse><verse id="2">Skulle en vis mann svare med kunnskap som bare er vind? Fyller han sitt indre med stormvær?</verse><verse id="3">Skulle han vel forsvare sin sak med unyttige ord, og med tale som det ikke er gagn i?</verse><verse id="4">Til og med gudsfrykten bryter du ned, og du svekker andakten for Guds åsyn.</verse><verse id="5">Din synd legger ordene i din munn. Du velger falske menns tale.</verse><verse id="6">Din egen munn domfeller deg, ikke jeg, dine lepper vitner mot deg.</verse><verse id="7">Ble du født først av alle mennesker, eller kom du til verden før alle haugene var til?</verse><verse id="8">Var du tilhører i Guds hemmelige råd, tilranet du deg visdom der?</verse><verse id="9">Hva vet du som vi ikke vet? Hva forstår du som er ukjent for oss?</verse><verse id="10">Det er blant oss noen som er både gamle og gråhåret, rikere på dager enn din far.</verse><verse id="11">Er Guds trøsteord for lite for deg - et ord som ble talt så vennlig?</verse><verse id="12">Hvorfor lar du deg rive med av ditt hjerte? Og hvorfor gnistrer dine øyne? -</verse><verse id="13">siden du vender din ånd mot Gud og lar ordene strømme fra din munn.</verse><verse id="14">Hva er et menneske, at han skulle være ren, og en som er født av en kvinne, at han skulle være rettferdig?</verse><verse id="15">Se, han stoler ikke engang på sine hellige, og himlene er ikke rene i hans øyne.</verse><verse id="16">Langt mindre da en ussel og fordervet mann som drikker urett som vann.</verse><verse id="17">Jeg vil kunngjøre deg noe, hør på meg! Det jeg har sett, det vil jeg fortelle,</verse><verse id="18">det som vise menn forkynner og ikke har skjult, det som de mottok fra sine fedre.</verse><verse id="19">Bare til dem ble landet gitt, ingen fremmede dro med dem.</verse><verse id="20">En ugudelig lever i angst alle sine dager. Få i tall er de årene som voldsmannen har i vente.</verse><verse id="21">Skremmelige toner lyder i hans ører, midt i freden kommer ødeleggeren over ham.</verse><verse id="22">Han har ikke noe håp om å vende tilbake fra mørket, og han er søkt ut til å falle for sverdet.</verse><verse id="23">Han flakker om etter brød og spør: Hvor er det å finne? Han vet at en mørkets dag står ferdig ved hans side.</verse><verse id="24">Nød og trengsel forferder ham, de beseirer ham som en angrepslysten konge,</verse><verse id="25">fordi han rakte ut sin hånd mot Gud og utfordret Den Allmektige,</verse><verse id="26">stormet fram mot ham med oppreist nakke, under vern av sine skjoldbukler.</verse><verse id="27">Han dekket ansiktet med sin fedme og la fett på hoftene.</verse><verse id="28">Han slår seg til i ødelagte byer, i hus hvor ingen skulle bo, som snart skal bli grushauger.</verse><verse id="29">Han blir ikke rik, hans gods varer ikke ved, og hans grøde luter ikke mot jorden.</verse><verse id="30">Han slipper ikke ut av mørket. Ilden skal tørke hans kvister. Han skal blåses bort ved Guds munns ånde.</verse><verse id="31">La ham ikke sette sin lit til det som er forgjengelig! Da bedrar han seg selv, for alt han får igjen, blir bare forgjengelighet.</verse><verse id="32">Før hans dag kommer, blir det oppfylt, og hans grein grønnes ikke.</verse><verse id="33">Han blir lik et vintre som mister druene før de er modne, og lik et oljetre som feller sine blomster.</verse><verse id="34">Den gudløse flokken er uten frukt. Ild fortærer teltene for dem som lar seg bestikke.</verse><verse id="35">De unnfanger ugjerning og føder ondskap, og fra deres morsliv kommer svik.</verse></chapter><chapter id="16"><verse id="1">Da svarte Job og sa:</verse><verse id="2">Jeg har hørt nok av dette! Dere er plagsomme trøstere alle sammen!</verse><verse id="3">Blir det aldri ende på de tomme ordene? Hva er det som egger deg til å svare?</verse><verse id="4">Også jeg kunne tale som dere. Om dere var i mitt sted, kunne jeg sette sammen ord mot dere. Jeg kunne riste på hodet over dere.</verse><verse id="5">Jeg kunne styrke dere med min munn, og mine leppers medynk kunne gi dere lindring.</verse><verse id="6">Om jeg taler, stilles ikke min smerte. Og lar jeg det være, hva lindring får jeg ved det?</verse><verse id="7">Ja, nå har Gud trettet meg ut. Du har utryddet hele min husstand.</verse><verse id="8">Du grep meg fatt - og dette ble et vitne mot meg. Min magerhet sto opp og anklaget meg, like i mitt ansikt vitnet den mot meg.</verse><verse id="9">Hans vrede fortærte meg og forfulgte meg. Han skar tenner mot meg. Min motstander ser på meg med skarpe øyne.</verse><verse id="10">De spilte opp sin munn mot meg, med hån slo de meg på kinnet. Alle har de slått seg sammen mot meg.</verse><verse id="11">Gud gir meg i urettferdige menns vold og styrter meg i ugudelige menneskers hender.</verse><verse id="12">Jeg levde i ro, da ristet han meg. Han grep meg i nakken og brøt meg i stykker. Han satte meg opp som skyteskive.</verse><verse id="13">Hans skyttere omringet meg. Han kløvde nyrene mine uten barmhjertighet, han øste ut min galle på jorden.</verse><verse id="14">Han rev flenge på flenge i meg, han stormet mot meg som en kriger.</verse><verse id="15">Jeg har sydd sekk om kroppen, og stukket mitt horn i støvet.</verse><verse id="16">Mitt ansikt er rødt av gråt, og over mine øyelokk ligger det dødsskygge.</verse><verse id="17">Og enda er det ingen urett i mine hender, og min bønn er ren.</verse><verse id="18">Å jord, dekk ikke mitt blod! Måtte det ikke være noe sted hvor mitt skrik stanser!</verse><verse id="19">Se, også nå har jeg mitt vitne i himmelen, i det høye er det en som taler min sak.</verse><verse id="20">Min talsmann er min venn. Med gråt ser mitt øye mot Gud,</verse><verse id="21">og han taler menneskets sak for Gud, slik en mann ber for sin neste.</verse><verse id="22">For om få år skal jeg vandre den veien som ikke fører tilbake.</verse></chapter><chapter id="17"><verse id="1">Min ånd er brutt, mine dager er utslokt. Graver ligger foran meg.</verse><verse id="2">Sannelig, spott omgir meg på alle kanter, og mitt øye må betrakte deres trettekjære ferd.</verse><verse id="3">Så gi nå et pant, gå i borgen for meg hos deg selv! Hvem er han som vil stille sikkerhet og gi håndslag?</verse><verse id="4">Du har jo lukket deres hjerte for innsikt, derfor vil du ikke la dem vinne.</verse><verse id="5">Den som forråder venner, så de blir til bytte, hans barns øyne skal tæres bort.</verse><verse id="6">Jeg er satt til et ordtak for folk. Jeg er en mann som blir spyttet i ansiktet.</verse><verse id="7">Mitt øye er sløvet av sorg, og alle mine lemmer er som en skygge.</verse><verse id="8">Rettskafne blir forferdet over dette, og den skyldfrie blir harm på den gudløse.</verse><verse id="9">Men den rettferdige holder fast ved sin vei. Den som har rene hender, får enda mer kraft.</verse><verse id="10">Men dere - kom bare igjen alle sammen! Jeg finner så likevel ikke noen vismann blant dere!</verse><verse id="11">Mine dager har hastet forbi. Mine planer er gjort til intet - mitt hjertes eiendom!</verse><verse id="12">Natt gjør de til dag. De sier at lyset er nærmere enn det mørket som ligger like foran meg.</verse><verse id="13">Når jeg håper på dødsriket som mitt hus og reder mitt leie i mørket,</verse><verse id="14">når jeg roper til graven: Du er min far! - og til makken: Du er min mor og min søster! -</verse><verse id="15">hvor er da mitt håp? Hvem kan se noe håp for meg?</verse><verse id="16">Vil de gå ned til dødsrikets porter? Skal vi sammen gå til hvile i støvet?</verse></chapter><chapter id="18"><verse id="1">Da tok Bildad fra Sjuah til orde og sa:</verse><verse id="2">Når vil dere da en gang sette en grense for deres ord? Kom til fornuft, så kan vi tale sammen!</verse><verse id="3">Hvorfor blir vi regnet som fe? Hvorfor er vi urene i deres øyne?</verse><verse id="4">Og du som sliter deg selv i stykker i din vrede! Skal jorden bli øde for din skyld og fjell bli flyttet fra sin plass?</verse><verse id="5">Like fullt skal den ugudeliges lys bli slokt, og ilden på hans arne skal ikke lyse.</verse><verse id="6">Lyset skal bli til mørke i hans telt, og hans lampe skal slokne for ham.</verse><verse id="7">Hans sterke skritt skal bli hindret, og hans egne planer skal styrte ham.</verse><verse id="8">Han blir fanget i garnet med sine føtter, og han går inn i et nett.</verse><verse id="9">En snare griper ham om hælen, et rep holder ham fast.</verse><verse id="10">Skjult i jorden er det garnet han fanges i, og fellen ligger på hans vei.</verse><verse id="11">Redsler forferder ham rundt omkring og jager ham hvor han setter sin fot.</verse><verse id="12">Av sult blir hans kraft fortært, og ulykke står ferdig ved hans side.</verse><verse id="13">Hans hud fortæres stykke for stykke. Dødens førstefødte* fortærer hans lemmer.</verse><verse id="14">Han rives bort fra sitt telt, som han setter sin lit til. Du lar ham dra av sted til redslenes konge*.</verse><verse id="15">Folk som ikke hører ham til, bor i hans telt. Det blir strødd svovel over hans bosted.</verse><verse id="16">Nedentil tørkes hans røtter bort, og oventil visner hans greiner.</verse><verse id="17">Hans minne blir borte i landet, og hans navn nevnes ikke mer ute på marken.</verse><verse id="18">Han støtes fra lyset ut i mørket, han jages bort fra jorderike.</verse><verse id="19">Han har ikke barn og ikke etterkommere blant sitt folk, og det finnes ingen i hans bolig som har sluppet unna.</verse><verse id="20">De som bor i Vesten, blir forferdet over hans dag, og de som bor i Østen, blir grepet av redsel.</verse><verse id="21">Ja, slik går det med den urettferdiges bolig, slik går det med hjemmet til den som ikke kjenner Gud.</verse></chapter><chapter id="19"><verse id="1">Og Job svarte og sa:</verse><verse id="2">Hvor lenge vil dere plage min sjel og knuse meg med ord?</verse><verse id="3">Det er nå tiende gang dere håner meg og ikke skammer dere ved å krenke meg.</verse><verse id="4">Har jeg virkelig fart vill, da blir min villfarelse min egen sak.</verse><verse id="5">Vil dere virkelig opphøye dere over meg og vise meg at min vanære har rammet meg med rette?</verse><verse id="6">Da skal dere vite at Gud har gjort meg urett! Han har satt sitt garn omkring meg.</verse><verse id="7">Se, jeg roper: Vold! - men jeg får ikke noe svar. Jeg skriker om hjelp, men det er ingen rett å få.</verse><verse id="8">Min vei har han stengt, så jeg ikke kommer fram, og over mine stier legger han mørke.</verse><verse id="9">Min ære har han kledd av meg og tatt bort kronen fra mitt hode.</verse><verse id="10">Han bryter meg ned på alle kanter, så jeg går til grunne, og han rykker opp mitt håp som et tre.</verse><verse id="11">Han lar sin vrede brenne mot meg og akter meg som sin fiende.</verse><verse id="12">Hans hærflokker kommer imot meg, de baner seg vei og leirer seg rundt om mitt telt.</verse><verse id="13">Mine brødre har han drevet langt bort fra meg, og mine kjenninger er blitt helt fremmede for meg.</verse><verse id="14">Mine nærmeste holder seg borte, og mine kjenninger har glemt meg.</verse><verse id="15">Mine husfolk og mine tjenestepiker regner meg som en fremmed, jeg er blitt en utlending i deres øyne.</verse><verse id="16">Kaller jeg på min tjener, så svarer han ikke. Med egen munn må jeg bønnfalle ham.</verse><verse id="17">Min ånde er motbydelig for min hustru, og jeg er som vond lukt for min mors sønner.</verse><verse id="18">Selv barn forakter meg. Vil jeg reise meg, så taler de imot meg.</verse><verse id="19">Alle mine nærmeste venner avskyr meg, og de jeg elsket, har vendt seg imot meg.</verse><verse id="20">Mine ben trenger ut gjennom min hud og mitt kjøtt, bare tannkjøttet er ennå urørt på meg.</verse><verse id="21">Forbarm dere, forbarm dere over meg, dere mine venner! For Guds hånd har rørt ved meg.</verse><verse id="22">Hvorfor forfølger dere meg likesom Gud og blir ikke mette av mitt kjøtt?</verse><verse id="23">Å, måtte mine ord bli oppskrevet! Måtte de bli opptegnet i en bok,</verse><verse id="24">ja, med jerngriffel og bly for evig bli hogd inn i stein!</verse><verse id="25">Men jeg, jeg vet at min gjenløser lever, og som den siste skal han stå fram på støvet.</verse><verse id="26">Og etter at denne min hud er blitt ødelagt, skal jeg ut fra mitt kjød skue Gud,</verse><verse id="27">han som jeg skal skue, meg til gode, han som mine øyne skal se og ikke noen fremmed - mine nyrer tæres bort i mitt liv av lengsel.</verse><verse id="28">Når dere sier: Hvor vi skal forfølge ham! - dere har jo funnet skylden hos meg -</verse><verse id="29">så frykt for sverdet! For vrede er en synd som straffes med sverd! Dette sier jeg for at dere skal tenke på at det kommer en dom.</verse></chapter><chapter id="20"><verse id="1">Da tok Sofar fra Na’ama til orde og sa:</verse><verse id="2">Mine tanker legger meg svaret i munnen! Derfor stormer det i meg.</verse><verse id="3">Hån og irettesettelse må jeg høre, og min ånd gir meg svar ut fra min innsikt.</verse><verse id="4">Vet du da ikke at slik har det vært fra evighet, fra den tid mennesker ble satt på jorden,</verse><verse id="5">at de ugudeliges jubel er kort, og den gudløses glede varer bare et øyeblikk?</verse><verse id="6">Om hans hovmod stiger mot himmelen, og om hans hode når til skyen,</verse><verse id="7">så går han likevel til grunne for evig som skitt. De som så ham, spør: Hvor er han?</verse><verse id="8">Som en drøm flyr han bort, og ingen finner ham mer. Han jages bort som et syn om natten.</verse><verse id="9">Det øye som så ham, ser ham ikke mer, og han er ikke lenger å se på sitt hjemsted.</verse><verse id="10">Hans barn må søke hjelp fra fattigfolk, og hans hender må gi hans gods tilbake.</verse><verse id="11">Hans ben var fulle av ungdomskraft, men nå ligger den med ham i støvet.</verse><verse id="12">Selv om det onde er søtt i hans munn, og selv om han skjuler det under tungen,</verse><verse id="13">sparer på det og slipper det ikke, men holder det tilbake under ganen,</verse><verse id="14">så blir likevel hans mat omskapt i hans innvoller og blir til ormegift i hans liv.</verse><verse id="15">Han slukte gods, men må spy det ut igjen, Gud driver det ut av hans buk.</verse><verse id="16">Ormegift må han suge i seg, hoggormens tunge dreper ham.</verse><verse id="17">Han skal ikke få se bekker, elver av honning og elver av melk.</verse><verse id="18">Han må gi tilbake det han har tjent, og får ikke nyte det. Meget gods har han vunnet, men han får liten glede av det.</verse><verse id="19">For han knuste fattigfolk og lot dem ligge der. Han røvet hus til seg, hus som han ikke har bygd.</verse><verse id="20">Han kjente aldri ro i sitt indre. Han skal ikke slippe unna med sine skatter.</verse><verse id="21">Det var ikke noe som unngikk hans grådighet, derfor varer ikke hans lykke.</verse><verse id="22">Midt i hans rikdom blir det trangt for ham. Hver nødlidende vender sin hånd mot ham.</verse><verse id="23">Det skal skje at når han fyller sin buk, da sender Gud sin brennende vrede mot ham og lar den regne på ham mens han eter.</verse><verse id="24">Flykter han for våpen av jern, så vil en bue av kobber gjennombore ham.</verse><verse id="25">Når han så drar pilen ut av sin rygg, og den lynende odden kommer fram av hans galle, da faller dødsredsler over ham.</verse><verse id="26">Alt mørke er i vente for hans vel gjemte skatter. En ild som ikke noe menneske puster til, fortærer ham, den eter det som er igjen av hans telt.</verse><verse id="27">Himmelen åpenbarer hans misgjerning, og jorden reiser seg mot ham.</verse><verse id="28">Det han har samlet i sitt hus, føres bort. Det skylles bort på Guds vredes dag.</verse><verse id="29">Dette er den lodd som et ugudelig menneske får av Gud, den arv som er tilkjent ham av Den Allmektige.</verse></chapter><chapter id="21"><verse id="1">Da tok Job til orde og sa:</verse><verse id="2">Hør aktsomt på mine ord og la dette være den trøst dere gir meg!</verse><verse id="3">Tål meg, så jeg kan få tale, og når jeg har talt, da kan du spotte.</verse><verse id="4">Mon min klage gjelder et menneske? Eller hvorfor skulle min ånd ikke bli utålmodig?</verse><verse id="5">Vend dere til meg og bli forferdet og legg hånden på munnen!</verse><verse id="6">Minnes jeg dette, så forferdes jeg, og min kropp skjelver.</verse><verse id="7">Hvorfor blir de ugudelige i live, blir gamle og vokser i makt og rikdom?</verse><verse id="8">De ser sine barn trives omkring seg, og sine etterkommere har de for sine øyne,</verse><verse id="9">Deres hus er sikre mot redsler, og Guds ris kommer ikke over dem.</verse><verse id="10">Hans okse parer seg og spiller ikke, hans ku kalver og kaster ikke i utide.</verse><verse id="11">De slipper sine barn ut som småfeet, og småguttene deres hopper av glede.</verse><verse id="12">De synger til tamburin og sitar, og de gleder seg ved fløytens lyd.</verse><verse id="13">De lever sine dager i lykke, og i et øyeblikk farer de ned til dødsriket.</verse><verse id="14">Og likevel sa de til Gud: Vik fra oss! Vi har ikke lyst til å kjenne dine veier.</verse><verse id="15">Hva er Den Allmektige, at vi skulle tjene ham? Og hva gagn skulle vi ha av å vende oss til ham i bønn?</verse><verse id="16">Deres lykke står ikke i deres egen hånd. De ugudeliges tanker er langt fra mine.</verse><verse id="17">Men hvor ofte utslokkes vel de ugudeliges lampe, og hvor ofte hender det at ulykke kommer over dem? Hvor ofte tildeler han dem vel smerter i sin vrede?</verse><verse id="18">Hvor ofte blir de vel som strå for vinden, som agner stormen fører bort?</verse><verse id="19">Men Gud gjemmer hans straff til hans barn. - Ja, men han burde straffe ham selv, så han fikk kjenne det.</verse><verse id="20">Med egne øyne burde han få se sin undergang, og av Den Allmektiges vrede burde han få drikke selv.</verse><verse id="21">For hva bryr han seg om sitt hus etter sin død, når hans måneders tall er ute?</verse><verse id="22">Vil noen lære Gud visdom, han som dømmer de høyeste?</verse><verse id="23">Den ene dør midt i sin velmakt, helt trygg og rolig.</verse><verse id="24">Hans kar var fulle av melk, og margen i hans ben var saftfull.</verse><verse id="25">Den andre dør med sorg i hjertet og har aldri nytt noen lykke.</verse><verse id="26">Begge ligger de i støvet, og likmakk dekker dem.</verse><verse id="27">Se, jeg kjenner tankene deres og de onde rådene dere legger opp for å gjøre urett mot meg,</verse><verse id="28">for dere sier: Hvor er nå den store mannens hus, og hvor er de teltene de ugudelige bodde i?</verse><verse id="29">Har dere aldri spurt dem som har fart vidt omkring? Dere vil vel ikke forkaste deres vitnesbyrd,</verse><verse id="30">at den onde blir spart på ulykkens dag, på vredens dag føres han unna.</verse><verse id="31">Hvem påtaler åpent hans dårlige ferd? Og når han gjør noe, hvem gjengjelder ham det?</verse><verse id="32">Til graven blir han båret med ære, og over gravhaugen holder de vakt.</verse><verse id="33">Søt er hans hvile i dalens muld, og alle mennesker vandrer i hans fotspor, og det er ikke tall på dem som har gått foran ham.</verse><verse id="34">Hvordan kan dere da trøste meg med så tom en trøst? Det er bare troløshet i alt det dere svarer.</verse></chapter><chapter id="22"><verse id="1">Da tok Elifas fra Teman til orde og sa:</verse><verse id="2">Kan vel en mann være til gagn for Gud? Nei, bare seg selv gagner den forstandige.</verse><verse id="3">Er det til noen nytte for Den Allmektige at du er rettferdig, eller til noen vinning at du vandrer ulastelig?</verse><verse id="4">Er det for din gudsfrykts skyld han refser deg eller går i rette med deg?</verse><verse id="5">Er ikke din ondskap stor og dine misgjerninger uten ende?</verse><verse id="6">Du tok jo pant av dine brødre uten grunn og dro klærne av de nakne.</verse><verse id="7">Du ga ikke den trette vann å drikke, og den sultne nektet du brød.</verse><verse id="8">Men den som gikk fram med vold, han fikk landet i eie, og den som var høyt aktet, bodde i det.</verse><verse id="9">Enker har du latt fare tomhendt, og farløses styrke ble knust.</verse><verse id="10">Derfor er det snarer rundt omkring deg, brått blir du grepet av frykt.</verse><verse id="11">Eller ser du ikke mørket og den vannflommen som dekker deg?</verse><verse id="12">Er ikke Gud høy som himmelen? Og se de øverste stjernene, hvor høyt de står!</verse><verse id="13">Og du sier: Hva vet Gud? Kan han vel dømme gjennom mørket?</verse><verse id="14">Skyene er et dekke for ham, så han ikke ser noe, og på himmelens hvelving vandrer han.</verse><verse id="15">Vil du følge den gamle stien som onde menn har tråkket opp?</verse><verse id="16">De ble revet bort før tiden, og grunnen under føttene deres fløt bort som en strøm.</verse><verse id="17">De var menn som sa til Gud: Vik fra oss! - og som spurte hva Den Allmektige vel skulle kunne gjøre for dem,</verse><verse id="18">enda han hadde fylt deres hus med det som var godt. - Men de ugudeliges tanker er langt fra mine tanker. -</verse><verse id="19">De rettferdige så det og gledet seg, og de uskyldige spottet dem:</verse><verse id="20">Sannelig, våre fiender er tilintetgjort, og ild har fortært deres overflod.</verse><verse id="21">Forlik deg nå med ham og slutt fred. Ved dette skal du høste det gode.</verse><verse id="22">Ta imot lærdom av hans munn og legg deg hans ord på hjertet!</verse><verse id="23">Vender du om til Den Allmektige, da skal din lykke bli bygd opp igjen. Men du må få urett bort fra dine telt.</verse><verse id="24">Kast ditt gull i støvet og ditt Ofir-gull blant steinene i bekken!</verse><verse id="25">Så skal Den Allmektige være ditt gull og være dynger av sølv for deg.</verse><verse id="26">Da skal du glede deg i Den Allmektige og løfte ditt åsyn til Gud.</verse><verse id="27">Du skal be til ham, og han skal høre deg. Du skal oppfylle dine løfter.</verse><verse id="28">Og setter du deg noe fore, da skal det lykkes for deg, og over dine veier skal det skinne lys.</verse><verse id="29">Når det fører nedover, skal du si: Oppover! Han skal frelse den som slår sitt øye ned.</verse><verse id="30">Selv den som ikke er uskyldig, skal han redde. Ved dine henders renhet skal han bli reddet.</verse></chapter><chapter id="23"><verse id="1">Da svarte Job og sa:</verse><verse id="2">Ennå i dag er min klage bitter. Og likevel hviler min hånd tungt på mine sukk.</verse><verse id="3">Bare jeg visste å finne ham og kunne komme fram til hans trone!</verse><verse id="4">Jeg skulle legge min sak fram for hans åsyn og fylle min munn med beviser.</verse><verse id="5">Da skulle jeg få vite hva han ville svare meg, og forstå det han ville si meg.</verse><verse id="6">Ville han da med full kraft stride mot meg? Å nei, nettopp han ville høre på meg.</verse><verse id="7">Da skulle en rettskaffen mann gå i rette med ham, og min dommer ville slippe meg fri for all tid.</verse><verse id="8">Men går jeg mot øst, så er han ikke der. Går jeg mot vest, så blir jeg ikke var ham.</verse><verse id="9">Er han virksom i nord, så ser jeg ham ikke. Går han mot sør, så får jeg ikke øye på ham.</verse><verse id="10">For han kjenner den veien jeg holder meg til. Prøvde han meg, så skulle jeg gå fram av prøven som gullet.</verse><verse id="11">Min fot holdt seg i hans spor. Jeg fulgte hans vei og bøyde ikke av.</verse><verse id="12">Fra hans leppers bud vek jeg ikke. Fremfor min egen lov aktet jeg på hans munns ord.</verse><verse id="13">Men han er den eneste, og hvem hindrer ham? Det hans sjel ønsker, det gjør han.</verse><verse id="14">For han fullfører det han har fastsatt for meg, og av slikt er det mye hos ham.</verse><verse id="15">Derfor er jeg redd for å komme ham nær. Tenker jeg på det, så bever jeg for ham.</verse><verse id="16">Og Gud har gjort mitt hjerte forsakt, Den Allmektige har forferdet meg,</verse><verse id="17">fordi jeg ikke ble rykket bort før mørket kom, og fordi han ikke skjulte ulykkens natt for meg.</verse></chapter><chapter id="24"><verse id="1">Hvorfor lar Den Allmektige ikke sine domstider komme? Og hvorfor får de som kjenner ham, ikke se hans dager?</verse><verse id="2">Folk flytter grenseskjell, de raner fe og fører det på beite.</verse><verse id="3">Farløses esel driver de bort, enkens okse tar de i pant.</verse><verse id="4">Fattigfolk trenger de ut av veien, alle de nedbøyde i landet må gjemme seg.</verse><verse id="5">Ja, som villesler i ørkenen går de ut til sin gjerning og leter etter føde, ødemarken gir dem brød til barna.</verse><verse id="6">Fôr må de høste på marken, og i den ugudeliges vingård får de sanke restene.</verse><verse id="7">De overnatter nakne uten klær og uten dekke i kulden.</verse><verse id="8">Av skyllregnet på fjellet blir de våte. Fordi de ikke har noe annet ly, trykker de seg inn til klippen.</verse><verse id="9">Andre river farløse bort fra mors bryst, og armingens klær tar de som pant.</verse><verse id="10">De går nakne, uten klær. Sultne bærer de kornbånd.</verse><verse id="11">Innenfor de ugudeliges murer presser de olje. De tråkker vinpressene og må likevel tørste.</verse><verse id="12">Fra byen lyder døendes stønn, og de hardt sårede roper etter hjelp, men Gud enser ikke slik urett.</verse><verse id="13">Noen er fiender av lyset. De kjenner ikke dets veier og holder seg ikke på dets stier.</verse><verse id="14">Ved daggry står morderen opp. Han slår i hjel den som er arm og fattig, og om natten er han som tyven.</verse><verse id="15">Ekteskapsbryterens øye speider etter skumringen. Han sier: Det er ikke noe øye som ser meg! Og han dekker ansiktet til.</verse><verse id="16">I mørket bryter de inn i husene. Om dagen lukker de seg inne. Lyset vil de ikke vite av.</verse><verse id="17">For nattens mørke er morgen for dem alle. De er vel kjent med nattemørkets redsler.</verse><verse id="18">Men hastig blir de revet med av strømmen. Forbannet blir deres arvedel i landet. De ferdes ikke mer på veien til vingårdene.</verse><verse id="19">Som tørke og hete sluker snøvann, slik vil dødsriket sluke dem som synder.</verse><verse id="20">Hans mors liv glemmer ham, makken fortærer ham med lyst, ingen minnes ham lenger. Ondskapen blir som et splintret tre.</verse><verse id="21">Han handlet ille mot de ufruktbare, henne som ikke fødte, og aldri har han gjort godt mot enker.</verse><verse id="22">Men Gud oppholder voldsmennene lenge med sin kraft. De reiser seg igjen, men ingen er sikker på livet.</verse><verse id="23">Han lar dem leve i trygghet og støtter dem, hans øye våker over deres veier.</verse><verse id="24">De stiger høyt. En liten stund, så er de ikke mer. De segner og dør som alle andre, som akstoppen blir de skåret av.</verse><verse id="25">Er det ikke så? Hvem kan gjøre meg til løgner eller gjøre mitt ord ugyldig?</verse></chapter><chapter id="25"><verse id="1">Da tok Bildad fra Sjuah til orde og sa:</verse><verse id="2">Makt og ærefrykt hører ham til. Han skaper fred i sine høye himler.</verse><verse id="3">Er det tall på hans skarer? Får ikke alle sitt lys fra ham?</verse><verse id="4">Hvordan skulle da et menneske være rettferdig for Gud eller en som er født av en kvinne, være ren?</verse><verse id="5">Selv månen skinner ikke klart, og stjernene er ikke rene i hans øyne.</verse><verse id="6">Hvor meget mindre da mennesket, det krypet! - menneskebarnet, makk som det er!</verse></chapter><chapter id="26"><verse id="1">Da svarte Job og sa:</verse><verse id="2">Hvor godt du har hjulpet den avmektige og støttet den kraftløse arm!</verse><verse id="3">Hvor klokt du har gitt den uvise råd! For et overmål av visdom du har lagt for dagen!</verse><verse id="4">Hvem har gitt deg de ordene du fremfører? Hvem kommer den fra, den ånd som går ut fra deg?</verse><verse id="5">De døde skjelver under vannenes dyp, og de som bor i dem.</verse><verse id="6">Dødsriket ligger åpent for ham og avgrunnen uten dekke.</verse><verse id="7">Han brer Norden ut over det øde rom, han henger jorden på intet.</verse><verse id="8">Han binder vannene sammen i sine skyer, og skyene brister ikke under dem.</verse><verse id="9">Han stenger for synet av sin trone, brer sine skyer over den.</verse><verse id="10">En grense har han dratt i en ring over vannene, der hvor lyset grenser til mørket.</verse><verse id="11">Himmelens støtter skjelver, og de forferdes ved hans trussel.</verse><verse id="12">Ved sin kraft opprører han havet, og ved sin forstand knuser han Rahab.</verse><verse id="13">Ved hans ånde blir himmelen klar. Hans hånd gjennomborer den flyktende slangen.</verse><verse id="14">Se, dette er bare utkantene av hans verk. Hvor svak er lyden av det ordet vi hører! Men hans veldes torden - hvem forstår den?</verse></chapter><chapter id="27"><verse id="1">Og Job fortsatte sin visdomstale og sa:</verse><verse id="2">Så sant Gud lever, han som har tatt min rett fra meg, Den Allmektige, som har forbitret min sjel</verse><verse id="3">- så lenge som mitt livspust er i meg og Den Allmektiges ånde i min nese -:</verse><verse id="4">Mine lepper taler ikke urett, og min tunge taler ikke svik.</verse><verse id="5">Det skal være langt fra meg å gi dere rett! Så lenge jeg lever, lar jeg ikke min rettskaffenhet bli tatt fra meg.</verse><verse id="6">Jeg holder fast på min rettferdighet og slipper den ikke. Mitt hjerte anklager meg ikke for noen av mine dager.</verse><verse id="7">Måtte min fiende stå der som en ugudelig, og min motstander som en urettferdig!</verse><verse id="8">For hva håp har den gudløse, når Gud avskjærer hans liv, når han tar hans sjel fra ham?</verse><verse id="9">Hører vel Gud hans skrik når trengsel kommer over ham?</verse><verse id="10">Eller kan han glede seg i Den Allmektige? Kan han påkalle Gud til hver tid?</verse><verse id="11">Jeg vil lære dere om Guds hånd. Jeg vil ikke skjule hva Den Allmektige har i sinne.</verse><verse id="12">Dere har jo selv sett det, hvorfor fører dere da så tom en tale?</verse><verse id="13">Dette er det ugudelige menneskes lodd hos Gud og den arv som voldsmennene får av Den Allmektige:</verse><verse id="14">Får han mange barn, så skal sverdet ta dem. Hans ætlinger får ikke brød til å mette seg med.</verse><verse id="15">De av dem som slipper unna, legges i graven ved pest, og enkene holder ikke sørgefest over dem.</verse><verse id="16">Når han dynger opp sølv som støv og samler seg klær som leire,</verse><verse id="17">så blir det de rettferdige som kler seg med det han har samlet, og sølvet skal de skyldfrie dele.</verse><verse id="18">Som møll har han bygd sitt hus, som den løvhytten en markvokter lager seg.</verse><verse id="19">Rik legger han seg, og ikke noe er tatt bort. Han slår øynene opp, og det er der ikke.</verse><verse id="20">Som en vannflom innhenter redslene ham, om natten fører en storm ham bort.</verse><verse id="21">Østavinden løfter ham opp, så han farer av sted, og den blåser ham bort fra hans sted.</verse><verse id="22">Gud skyter sine piler mot ham og sparer ham ikke, for hans hånd flyr han i hast.</verse><verse id="23">Folk klapper i hendene og håner ham og piper ham bort fra hans sted.</verse></chapter><chapter id="28"><verse id="1">Sannelig, sølvet har sin gruve, og gullet et sted hvor det blir lutret.</verse><verse id="2">Jern hentes fram av jorden, og fra stein blir kobber smeltet fram.</verse><verse id="3">De gjør ende på mørket, og inne i de innerste krokene gransker de steiner som ligger i det dypeste mørke.</verse><verse id="4">De bryter en sjakt langt borte fra menneskenes bosted. Der ferdes de glemt, dypt under menneskenes føtter. Der henger de og svever langt borte fra mennesker.</verse><verse id="5">Av jorden kommer det brød, men der nede blir den veltet om som av ild.</verse><verse id="6">Safiren har sitt bosted i dens steiner, og dets støv inneholder gull.</verse><verse id="7">Ingen rovfugl kjenner stien dit ned, og aldri har et falkeøye sett den.</verse><verse id="8">Stolte rovdyr har ikke trådt på den, ingen løve har satt sin fot der.</verse><verse id="9">På den harde steinen legger de sin hånd, de velter hele fjell om fra grunnen av.</verse><verse id="10">I berget sprenger de ganger, og alle slags kostbare ting får de se.</verse><verse id="11">De demmer opp for dryppet av vannårene og fører skjulte ting fram i lyset.</verse><verse id="12">Men visdommen - hvor skal den finnes? Og hvor har forstanden sitt bosted?</verse><verse id="13">Ikke noe menneske kjenner dens verd, og den finnes ikke i de levendes land.</verse><verse id="14">Dypet sier: I meg er den ikke! Og havet sier: Den er ikke hos meg!</verse><verse id="15">Den kan ikke kjøpes for kostelig gull, og dens pris kan ikke oppveies med sølv.</verse><verse id="16">Den kan ikke kjøpes med Ofirs gull, med den kostbare onyks og safir.</verse><verse id="17">Gull og glass kommer ikke opp imot den, og en kan ikke bytte den til seg for kar av fint gull.</verse><verse id="18">Koraller og krystall kan ikke engang nevnes, og det å eie visdom er bedre enn perler.</verse><verse id="19">Etiopias topas kommer ikke opp imot den. Den kan ikke oppveies med det reneste gull.</verse><verse id="20">Hvor kommer da visdommen fra? Og hvor har forstanden sin bolig?</verse><verse id="21">Den er gjemt for alle levendes øyne. Den er skjult for himmelens fugler.</verse><verse id="22">Avgrunnen og døden sier: Bare et rykte om den er kommet oss for øre.</verse><verse id="23">Gud kjenner veien til den, og han vet hvor visdommen har sin bolig.</verse><verse id="24">For hans øye når til jordens ender. Alt under himmelen ser han.</verse><verse id="25">Da han fastsatte vindens vekt og ga vannet dets mål,</verse><verse id="26">da han satte en lov for regnet og en vei for tordenskyen,</verse><verse id="27">da så han visdommen og åpenbarte den, da lot han den stå fram og utforsket den.</verse><verse id="28">Og han sa til mennesket: Se, å frykte Herren, det er visdom, og å fly det onde er forstand.</verse></chapter><chapter id="29"><verse id="1">Og Job fortsatte å fremføre sin visdomstale og sa:</verse><verse id="2">Å, om jeg hadde det som i de månedene som er forbi, som i de dagene da Gud vernet om meg.</verse><verse id="3">Da skinte hans lampe over mitt hode, da vandret jeg gjennom mørket ved hans lys.</verse><verse id="4">Slik hadde jeg det i min modne manndoms dager, da Guds vennskap hvilte over mitt telt,</verse><verse id="5">da Den Allmektige ennå var med meg, og jeg hadde mine barn omkring meg,</verse><verse id="6">da mine skritt var badet i melk, og klippen lot bekker av olje strømme fram for meg.</verse><verse id="7">Når jeg gikk opp til porten i byen og tok mitt sete på torget,</verse><verse id="8">da dro de unge seg unna når de så meg, og de gråhårede reiste seg og ble stående.</verse><verse id="9">Høvdinger lot være å tale, de la hånden på sin munn.</verse><verse id="10">Storfolk tidde stille, og deres tunge ble hengende ved ganen.</verse><verse id="11">Hver den som hørte om meg, priste meg lykkelig, og hver den som så meg, ga meg lovord.</verse><verse id="12">For jeg berget armingen som ropte om hjelp, og den farløse som ingen hjelper hadde.</verse><verse id="13">Den som var sin undergang nær, velsignet meg. Enkens hjerte fikk jeg til å juble.</verse><verse id="14">Jeg iførte meg rettferdighet som en kledning, rettsinn bar jeg som ytterkappe og lue.</verse><verse id="15">Øyne var jeg for den blinde, og føtter var jeg for den halte.</verse><verse id="16">En far var jeg for de fattige, og ukjente folks sak gransket jeg.</verse><verse id="17">Jeg knuste kjeven på kjeltringen, og rev byttet bort fra hans tenner.</verse><verse id="18">Jeg tenkte da: I mitt rede skal jeg få dø, og mine dager skal bli tallrike som sand.</verse><verse id="19">Det skal komme vann til mine røtter, og nattens dugg skal falle på mine greiner.</verse><verse id="20">Min ære blir alltid ny, og buen blir forynget i min hånd.</verse><verse id="21">Meg hørte de på, de ventet og lyttet i taushet til mitt råd.</verse><verse id="22">Når jeg hadde talt, var det ingen flere som tok ordet. Min tale dryppet ned over dem.</verse><verse id="23">De ventet på min tale som på regn, de åpnet sin munn som for vårregn.</verse><verse id="24">Når de var motløse, smilte jeg til dem. Mitt ansikts lys kunne de ikke formørke.</verse><verse id="25">Fikk jeg lyst til å gå til dem, da satt jeg der som en høvding og tronte som en konge i sin krigerskare, lik en som trøster de sørgende.</verse></chapter><chapter id="30"><verse id="1">Men nå ler de av meg, de som er yngre av år enn jeg. Jeg aktet ikke fedrene deres så pass at jeg ville sette dem blant mine gjeterhunder.</verse><verse id="2">Hva hjelp kunne jeg vel ha av deres hender, de har jo mistet all manndomskraft?</verse><verse id="3">De er uttært av nød og sult. De gnager på den tørre moen som alt i går var en øde ørken.</verse><verse id="4">De plukker melde innunder buskene, og gyvelbuskens røtter er deres brød.</verse><verse id="5">Fra menneskenes samfunn blir de jaget ut, folk roper etter dem som etter en tyv.</verse><verse id="6">I ville kløfter må de bo, i huler i jord og fjell.</verse><verse id="7">Mellom buskene skriker de, i neslekratt samler de seg,</verse><verse id="8">barn av dårer og æreløse folk, pisket ut av landet.</verse><verse id="9">Og nå er jeg blitt en spottesang og et ordtak for dem.</verse><verse id="10">De avskyr meg, holder seg langt borte fra meg, og de nøler ikke med å spytte meg i ansiktet.</verse><verse id="11">Gud har løsnet strengen på min bue, og ydmyket meg. De går tøylesløst fram for mine øyne.</verse><verse id="12">Deres yngel reiser seg ved min høyre side. De spenner ben under meg, de baner seg vei for å skade meg.</verse><verse id="13">De bryter opp min sti, de gjør hva de kan for å ødelegge meg, de som selv ingen hjelper har.</verse><verse id="14">Som gjennom en vid revne kommer de, gjennom ruiner velter de seg fram.</verse><verse id="15">Redsler har vendt seg mot meg. Min ære er som tatt av stormen, og som en sky er min velferd fart bort.</verse><verse id="16">Og nå utøser min sjel seg i meg. Trengsels dager holder meg fast.</verse><verse id="17">Natt gjennomborer mine ben, så de faller av. Min verk og pine hviler ikke.</verse><verse id="18">Med veldig kraft er min kledning blitt vrengt. Den henger tett omkring meg som kraven på min kappe.</verse><verse id="19">Han har kastet meg ut i sølen, så jeg er blitt lik støv og aske.</verse><verse id="20">Jeg skriker til deg, men du svarer meg ikke. Jeg står der, og du bare ser på meg.</verse><verse id="21">Du er blitt grusom mot meg, med din sterke hånd forfølger du meg.</verse><verse id="22">Du løfter meg opp i stormen, du lar meg fare av sted så jeg vakler i stormtakene.</verse><verse id="23">For jeg vet at du fører meg til døden, til den bolig hvor alt levende samles.</verse><verse id="24">Rekker ikke et menneske likevel ut sin hånd når alt synker i grus? Skriker han ikke om hjelp når han er kommet i ulykke?</verse><verse id="25">Gråt jeg ikke selv over den som hadde harde dager? Sørget ikke min sjel over den fattige?</verse><verse id="26">For jeg ventet godt, men det kom ondt. Jeg håpet på lys, men det kom mørke.</verse><verse id="27">Mitt indre koker og er ikke stille. Trengselens dager er kommet over meg.</verse><verse id="28">Sort går jeg omkring, men ikke av solens hete. Midt iblant folk reiser jeg meg og roper om hjelp.</verse><verse id="29">Jeg er blitt en bror av sjakaler og en stallbror av strutser.</verse><verse id="30">Min hud er sort og faller av meg, og mine ben er brent av hete.</verse><verse id="31">Min sitar er blitt til sorg, og min fløyte til gråt og klage.</verse></chapter><chapter id="31"><verse id="1">En pakt hadde jeg gjort med mine øyne, at jeg ikke skulle se på en jomfru.</verse><verse id="2">Hva lodd ville jeg ellers få av Gud i himmelen, eller hva arv av Den Allmektige i det høye?</verse><verse id="3">Skal ikke undergang ramme den urettferdige, og ulykke dem som gjør det onde?</verse><verse id="4">Ser ikke han mine veier, og teller ikke han alle mine skritt?</verse><verse id="5">Dersom jeg var gått fram med falskhet, og min fot har vært rask til svik</verse><verse id="6">- la Gud veie meg på rettferds vektskål, og han skal se at jeg er uten skyld -</verse><verse id="7">dersom mine skritt har bøyd av fra veien, og mitt hjerte har fulgt mine øyne, dersom det er noen flekk på mine hender,</verse><verse id="8">måtte da en annen ete det jeg har sådd, og måtte det jeg har plantet, rykkes opp med rot!</verse><verse id="9">Dersom mitt hjerte har latt seg dåre for en kvinnes skyld, og jeg har lurt ved min nestes dør,</verse><verse id="10">måtte da min hustru bli satt til å male korn for en annen, og andre menn bøye seg over henne!</verse><verse id="11">For slikt er en skammelig handling, det er en misgjerning, som gjør skyldig for dommerne.</verse><verse id="12">Det er en ild som fortærer like til avgrunnen. Alt mitt gods skulle den gjøre ende på.</verse><verse id="13">Har jeg krenket min trells eller min trellkvinnes rett, når de hadde noen trette med meg?</verse><verse id="14">Hva skal jeg da gjøre når Gud står opp imot meg, og hva skal jeg svare ham når han gransker saken?</verse><verse id="15">Har ikke han som skapte meg i mors liv, skapt også dem? Har ikke en og den samme dannet oss i mors liv?</verse><verse id="16">Har jeg nektet fattigfolk det de ønsket, og latt enkens øye tæres bort?</verse><verse id="17">Har jeg ett mitt brød alene, så den farløse ikke fikk ete av det?</verse><verse id="18">Nei, fra min ungdom av har jeg fostret ham som en far ville gjøre, og fra jeg var barn har jeg tatt meg av enken.</verse><verse id="19">Har jeg kunnet se en ulykkelig uten klær eller en fattig uten et plagg å ha på seg?</verse><verse id="20">Har ikke hans hofter velsignet meg, fordi han fikk varme seg med ull av mine sauer?</verse><verse id="21">Har jeg løftet min hånd mot den farløse, fordi jeg var viss på å få medhold i retten?</verse><verse id="22">Måtte skulderbladet mitt falle fra skulderen, og armen min brytes løs fra sitt feste!</verse><verse id="23">For jeg fryktet Guds straff, og mot hans velde maktet jeg ikke noe.</verse><verse id="24">Har jeg satt mitt håp til gullet og sagt til gullklumpen: Du er min tillit?</verse><verse id="25">Har jeg gledet meg fordi min rikdom ble stor, og fordi min hånd vant meg meget gods?</verse><verse id="26">Når jeg så sollyset, hvordan det strålte, og månen, hvor herlig den skred fram -</verse><verse id="27">ble da mitt hjerte dåret i lønndom, så jeg sendte dem håndkyss?</verse><verse id="28">Nei, også det ville være en misgjerning, skyldig til dom, for da hadde jeg fornektet Gud i det høye.</verse><verse id="29">Har jeg gledet meg ved min fiendes ulykke og jublet når noe ondt rammet ham?</verse><verse id="30">Nei, jeg tillot ikke min munn å synde ved å forbanne ham og ønske ham døden.</verse><verse id="31">Må ikke mine husfolk vitne om at enhver fikk ete seg mett ved mitt bord?</verse><verse id="32">Aldri måtte en fremmed ligge utenfor mitt hus om natten, jeg åpnet mine dører for den veifarende.</verse><verse id="33">Har jeg, som folk pleier å gjøre, skjult mine synder og gjemt min misgjerning i min barm,</verse><verse id="34">fordi jeg var skremt av mengden og redd for de fornemme slektenes forakt, så jeg tidde stille og ikke gikk ut av min dør?</verse><verse id="35">Å, om jeg hadde noen som ville høre på meg! Se, her er underskriften, la Den Allmektige svare meg! Å, om jeg hadde det skriftet motparten min har satt opp!</verse><verse id="36">Sannelig, jeg skulle ta det på min skulder. Jeg skulle feste det til mitt hode som en krone.</verse><verse id="37">Jeg skulle gjøre ham regnskap for alle mine skritt, som en fyrste skulle jeg møte ham.</verse><verse id="38">Dersom min åker skriker mot meg, og alle dens furer gråter,</verse><verse id="39">dersom jeg har fortært dens grøde uten betaling og utslokt eierens liv,</verse><verse id="40">måtte det da vokse torner på min åker istedenfor hvete og ugress istedenfor bygg! Her ender Jobs ord.</verse></chapter><chapter id="32"><verse id="1">De tre mennene svarte ikke Job mer, fordi han var rettferdig i sine egne øyne.</verse><verse id="2">Da ble Elihu harm. Han stammet fra Bus* og var sønn av Barak’el, av Rams ætt. Han ble harm på Job, fordi han holdt seg selv for å være rettferdig for Gud.</verse><verse id="3">Og han ble harm på Jobs tre venner, fordi de ikke fant noe svar og likevel dømte Job skyldig.</verse><verse id="4">Elihu hadde ventet med å tale til Job, fordi de andre var eldre av år enn han.</verse><verse id="5">Men da Elihu så at det ikke var noe svar i de tre menns munn, da ble han harm.</verse><verse id="6">Og Elihu, sønn av Barak’el, busitten, tok til orde og sa: Jeg er ung av år, og dere er gråhåret. Derfor holdt jeg meg tilbake og torde ikke si dere hva jeg vet.</verse><verse id="7">Jeg tenkte: La alderen tale og de mange år forkynne visdom!</verse><verse id="8">Men det er menneskets ånd og Den Allmektiges åndepust som gjør forstandig.</verse><verse id="9">De gamle er ikke alltid vise. Ikke alltid forstår oldinger hva som er rett.</verse><verse id="10">Derfor sier jeg: Hør nå på meg! Også jeg vil få si hva jeg vet.</verse><verse id="11">Jeg ventet på deres ord, jeg lyttet etter forstandig tale fra dere, mens dere grunnet på hva dere skulle si.</verse><verse id="12">Jeg ga akt på dere, men det var ingen av dere som gjendrev Job, ingen som svarte på hans ord.</verse><verse id="13">Si ikke: Vi har funnet visdom hos ham! Bare Gud kan få bukt med ham, ikke noe menneske!</verse><verse id="14">Han har jo ikke rettet sin tale mot meg, og med deres ord vil jeg ikke svare ham.</verse><verse id="15">De er motløse og svarer ikke mer, ordene er blitt borte for dem.</verse><verse id="16">Skal jeg vente, fordi de ikke taler, fordi de står der og ikke svarer mer?</verse><verse id="17">Også jeg vil nå svare for min del. Også jeg vil uttale hva jeg vet.</verse><verse id="18">For jeg er full av ord. Ånden i mitt indre driver meg.</verse><verse id="19">Mitt indre er som innestengt vin, som nyfylte skinnsekker vil det revne.</verse><verse id="20">Jeg vil tale, så jeg kan få luft! Jeg vil åpne mine lepper og svare.</verse><verse id="21">Jeg vil ikke ta parti for noen, og jeg vil ikke smigre for noe menneske.</verse><verse id="22">For å smigre, det forstår jeg meg ikke på. Gjorde jeg det, da kunne min skaper lett rykke meg bort.</verse></chapter><chapter id="33"><verse id="1">Men hør nå, Job, på min tale og lytt til alle mine ord!</verse><verse id="2">Se, jeg åpner munnen, tungen taler allerede i min munn.</verse><verse id="3">Mine ord kommer fra et oppriktig hjerte. Mine lepper skal uttale like fram det jeg vet.</verse><verse id="4">Guds Ånd har skapt meg, og Den Allmektiges ånde holder meg i live.</verse><verse id="5">Hvis du kan, så svar meg! Rust deg mot meg, tred fram!</verse><verse id="6">Se, jeg er din like for Gud. Også jeg er dannet av leire.</verse><verse id="7">Redsel for meg skal ikke skremme deg, og min myndighet skal ikke tynge deg!</verse><verse id="8">Sannelig, du har sagt mens jeg hørte det, slik lød ordene dine som jeg hørte:</verse><verse id="9">Ren er jeg, uten skyld. Plettfri er jeg og fri for misgjerning.</verse><verse id="10">Men Gud søker grunn til fiendskap mot meg, han akter meg for sin fiende.</verse><verse id="11">Han setter mine føtter i stokken og vokter på alle mine veier.</verse><verse id="12">Nei, svarer jeg deg. I dette har du ikke rett. Gud er jo større enn et menneske.</verse><verse id="13">Hvorfor går du i rette med ham? Han svarer jo ikke et eneste ord.</verse><verse id="14">Men én gang taler Gud, ja to ganger hvis mennesket ikke akter på det.</verse><verse id="15">I drømmer, i syner om natten, når dyp søvn faller på menneskene, når de slumrer på sitt leie,</verse><verse id="16">da åpner han deres ører og trykker sitt segl på advarselen til dem,</verse><verse id="17">for å få mennesket til å la sin gjerning fare og for å utrydde overmotet hos mannen,</verse><verse id="18">for å frelse hans sjel fra graven og hans liv fra å bli gjennomboret av spyd.</verse><verse id="19">Mennesket tuktes også med smerter på sitt leie, og en stadig uro går gjennom marg og ben.</verse><verse id="20">Han vemmes ved brød og hans sjel ved lekker mat.</verse><verse id="21">Hans kjøtt tæres bort, så en ikke ser det mer, og hans ben, som en før ikke så, ligger bare.</verse><verse id="22">Hans sjel kommer nær til graven og hans liv til dødens engler.</verse><verse id="23">Er det da hos ham en engel, en tolk, en av tusen, som forkynner mennesket dets rette vei,</verse><verse id="24">da ynkes Gud over ham og sier: Fri ham fra å fare ned i graven! Jeg har fått løsepenger.</verse><verse id="25">Hans kropp blir da sterkere enn i ungdommen, han blir igjen som i sin ungdoms dager.</verse><verse id="26">Han ber til Gud, og han er nådig mot ham. Han ser Guds åsyn med jubel, og Gud gir mennesket dets rettferdighet tilbake.</verse><verse id="27">Han synger for menneskene og sier: Jeg hadde syndet og gjort det rette kroket, men han gjengjeldte meg det ikke.</verse><verse id="28">Han har fridd min sjel fra å fare ned i graven, og mitt liv skal få se lyset med lyst.</verse><verse id="29">Se, alt dette gjør Gud to ganger, ja tre, mot en mann</verse><verse id="30">for å frelse hans sjel fra graven, så han omstråles av de levendes lys.</verse><verse id="31">Gi akt, Job! Hør på meg! Vær stille, så jeg får tale.</verse><verse id="32">Har du ord, så svar meg, tal! Jeg vil gjerne gi deg rett.</verse><verse id="33">Hvis ikke, så hør du på meg! Ti, så jeg får lære deg visdom.</verse></chapter><chapter id="34"><verse id="1">Elihu tok igjen til orde og sa:</verse><verse id="2">Hør mine ord, dere vise! Og lån meg øre, dere forstandige!</verse><verse id="3">Øret prøver jo ord, likesom ganen smaker mat.</verse><verse id="4">La oss velge det som er rett! La oss sammen søke å finne ut det som er godt!</verse><verse id="5">Job har jo sagt: Jeg er rettferdig, Gud har tatt min rett fra meg.</verse><verse id="6">Jeg har rett, men skal likevel være en løgner. Jeg er uten skyld, men er rammet av en drepende pil.</verse><verse id="7">Finnes det en mann som Job! Han drikker spottord som vann!</verse><verse id="8">Han gir seg i lag med dem som gjør ondt, og søker omgang med ugudelige menn.</verse><verse id="9">For han har sagt: En mann har ikke noe gagn av at han holder vennskap med Gud.</verse><verse id="10">Derfor, dere forstandige, hør på meg! Det være langt fra Gud å gjøre noe ondt og fra Den Allmektige å være urettferdig!</verse><verse id="11">Han lønner mennesket etter dets gjerninger og gjengjelder mannen etter hans ferd.</verse><verse id="12">Nei sannelig, Gud gjør ikke noe ondt, og Den Allmektige forvender ikke retten.</verse><verse id="13">Hvem har overgitt jorden til hans varetekt, og hvem har overlatt hele verden til ham?</verse><verse id="14">Dersom han bare ville tenke på seg selv og dra sin Ånd og sin ånde til seg igjen,</verse><verse id="15">da skulle alt kjød oppgi ånden på én gang, og mennesket bli til støv igjen.</verse><verse id="16">Men gi nå akt på dette og hør, lytt nøye til mine ord!</verse><verse id="17">Kan vel en som hater retten, være hersker? Eller tør du fordømme Den Rettferdige, Den Mektige?</verse><verse id="18">Sier vel noen til en konge: Du fordervede! - eller til en fyrste: Du ugudelige!</verse><verse id="19">Gud tar jo ikke parti for fyrster og akter ikke en rik høyere enn en fattig. De er jo alle hans henders verk.</verse><verse id="20">På et øyeblikk dør de, midt på natten. Folket vakler og forgår, den mektige rykkes bort, ikke ved menneskehånd.</verse><verse id="21">For Guds øye vokter på hver manns veier, og han ser alle hans skritt.</verse><verse id="22">Det finnes intet mørke og ingen dødsskygge hvor de som gjør ondt, kan skjule seg.</verse><verse id="23">Gud trenger ikke å gi lenge akt på en mann før han må møte for Guds dom.</verse><verse id="24">Han knuser mektige menn uten å granske deres sak, og setter så andre i deres sted.</verse><verse id="25">Ja, han kjenner deres gjerninger. Og han slår dem ned om natten så de går til grunne.</verse><verse id="26">Han tukter dem som ugjerningsmenn, på et sted hvor alle kan se det,</verse><verse id="27">fordi de vek bort fra ham og ikke aktet på hans veier,</verse><verse id="28">slik at de fattiges skrik kom opp til ham, og han hørte de undertryktes rop.</verse><verse id="29">Dersom han ikke griper inn, hvem tør da fordømme ham? Om han skjuler sitt åsyn, hvem får da se ham? Likevel gir han akt på et folk og på et enkelt menneske</verse><verse id="30">for at et gudløst menneske ikke skal herske, for at det ikke skal være snarer for folket.</verse><verse id="31">For har vel et slikt menneske noen gang sagt til Gud: Jeg har vært overmodig. Heretter vil jeg ikke gjøre det som ondt er.</verse><verse id="32">Det jeg ikke ser, det må du lære meg. Har jeg gjort urett, så vil jeg ikke gjøre det mer? -</verse><verse id="33">Skulle vel Gud lønne deg slik du synes? Du har jo klandret ham. Det er du som må velge, ikke jeg. Så får du si hva du vet.</verse><verse id="34">Forstandige menn vil si til meg - ja, hver vismann som hører på meg:</verse><verse id="35">Job taler ufornuftig, hans ord er ikke forstandige.</verse><verse id="36">Å, om Job må bli prøvd uten opphold, fordi han har svart på onde menneskers vis!</verse><verse id="37">For han legger opprørskhet til sin synd. Han klapper i hendene her iblant oss, og bruker mange ord mot Gud.</verse></chapter><chapter id="35"><verse id="1">Og Elihu tok igjen til orde og sa:</verse><verse id="2">Du som har sagt: Jeg er rettferdigere enn Gud! - holder du det for rett</verse><verse id="3">at du sier: Hva gagner det meg, hva nytter det at jeg ikke synder?</verse><verse id="4">Jeg vil gi deg svar, og dine venner med.</verse><verse id="5">Vend ditt øye mot himmelen og se, gi akt på skyene høyt over deg!</verse><verse id="6">Om du synder, hva gjør du ham med det? Om dine overtredelser er mange, hva skade volder du ham?</verse><verse id="7">Og hva gir du ham om du er rettferdig? Hva mottar han av din hånd?</verse><verse id="8">Bare for et menneske, din likemann, kan din ugudelighet ha noe å si. Og bare et menneskebarn kan ha gagn av din rettferd.</verse><verse id="9">De klager over all undertrykkelsen, de skriker om hjelp mot de mektiges arm.</verse><verse id="10">Men ingen sier: Hvor er Gud, min skaper, han som lar lovsanger lyde i natten?</verse><verse id="11">Han gir oss forstand fremfor jordens dyr og gjør oss vise fremfor himmelens fugler.</verse><verse id="12">De roper om hjelp, men han svarer ikke, om hjelp mot de ondes overmot.</verse><verse id="13">Visselig, Gud hører ikke på tomme ord, Den Allmektige akter ikke på slikt.</verse><verse id="14">Også når du sier at du ikke ser ham, så ser han nok din sak, og du må vente på ham.</verse><verse id="15">Men nå, fordi du ikke gjør det, straffer han deg i sin vrede. Og han akter ikke stort på overmodige ord.</verse><verse id="16">Job åpner sin munn med tom tale, han bruker mange ord i sin uforstand.</verse></chapter><chapter id="36"><verse id="1">Og Elihu forsatte med å si:</verse><verse id="2">Vent litt på meg, så jeg kan få sagt deg min mening! Ennå er det noe å si til forsvar for Gud.</verse><verse id="3">Jeg vil hente min kunnskap langt bortefra. Jeg vil vise at min skaper har rett.</verse><verse id="4">For sannelig, mine ord er ikke falske. Han som er fullkommen i kunnskap, er hos deg.</verse><verse id="5">Se, Gud er sterk, men han akter ikke noen ringe. Han er mektig i forstandens kraft.</verse><verse id="6">Han lar ikke en ugudelig leve. Og de undertrykte hjelper han til deres rett.</verse><verse id="7">Han tar ikke sine øyne fra de rettferdige. Men han lar dem for alltid sitte med ære sammen med konger på sine troner.</verse><verse id="8">Blir de bundet med lenker og fanget i ulykkens snarer,</verse><verse id="9">så vil han med det minne dem om deres gjerninger, deres synder, at de viste seg gjenstridige.</verse><verse id="10">Han vil åpne deres øre for advarselen og formane dem til å omvende seg fra det onde.</verse><verse id="11">Om de da hører på ham og tjener ham, så får de leve sine dager i lykke og sine år i herlighet og glede.</verse><verse id="12">Men hører de ikke, da skal de gjennombores av spydet og omkomme i sin uforstand.</verse><verse id="13">Mennesker med gudløst sinn huser vrede. De roper ikke til Gud når han legger dem i bånd.</verse><verse id="14">De dør i ungdommen. De ender sitt liv lik dem som driver tempelutukt.</verse><verse id="15">Han frelser de ulykkelige ved deres ulykke og åpner deres øre ved trengselen.</verse><verse id="16">Også deg lokker han ut av trengselens svelg til en åpen plass hvor det ikke er trangt. Og ditt bord skal være fullt av fete retter.</verse><verse id="17">Men nå rammes du fullt ut av ugudelighetens dom. Ja, dom og rettferdighet har grepet deg.</verse><verse id="18">La bare ikke vrede lokke deg til spott. La ikke den store boten lede deg på avvei!</verse><verse id="19">Kan vel ditt nødskrik fri deg av trengsel? Kan all kraftanstrengelse gjøre dette?</verse><verse id="20">Du skal ikke lengte etter natten, den natt da hele folkeslag rykkes bort fra sitt sted.</verse><verse id="21">Vokt deg, vend deg ikke til synd! For det foretrekker du fremfor å lide.</verse><verse id="22">Se, Gud er opphøyet i sin kraft. Hvem er en læremester som han?</verse><verse id="23">Hvem velger for ham den veien han skal følge? Og hvem kan si: Du gjorde urett!</verse><verse id="24">Husk på å opphøye hans gjerning, den som menneskene har sunget om!</verse><verse id="25">All verden ser på den med lyst, menneskene skuer den langt bortefra.</verse><verse id="26">Se, Gud er stor, og vi forstår ham ikke! Tallet på hans år er uutgrunnelig.</verse><verse id="27">Han drar vanndråper opp til seg, og av tåken siler regnet ned.</verse><verse id="28">Fra skyene strømmer det og drypper ned over mange mennesker.</verse><verse id="29">Kan vel noen forstå hvordan skyene brer seg ut, hvordan det braker fra hans telt?</verse><verse id="30">Se, han brer ut sitt lys omkring seg og dekker havets røtter.</verse><verse id="31">Ved dem straffer han folkeslag. Men han gir også føde i overflod.</verse><verse id="32">Han fyller sine hender med lyn og byr dem å fare ut mot sitt mål.</verse><verse id="33">Han lar tordenen rulle og bære bud om ham, selv feet varsler der han drar fram.</verse></chapter><chapter id="37"><verse id="1">Ja, over dette blir mitt hjerte forferdet og hopper i mitt bryst.</verse><verse id="2">Hør! Hør braket av hans røst og drønnet fra hans munn!</verse><verse id="3">Under hele himmelen lar han det fare. Han sender sitt lys til jordens ytterste ender.</verse><verse id="4">Etterpå brøler røsten, han tordner med sin veldige røst. Han holder ikke lynene tilbake når hans røst lar seg høre.</verse><verse id="5">Gud tordner underfullt med sin røst. Gud gjør storverk, og vi forstår dem ikke.</verse><verse id="6">Han sier til snøen: Fall til jorden! - likeså til skyllregnet, sitt sterke skyllregn.</verse><verse id="7">Han binder hvert menneskes hånd, for at alle mennesker må komme til å kjenne hans gjerninger.</verse><verse id="8">Da går de ville dyr inn i sine huler, og de holder seg i sine hi.</verse><verse id="9">Stormen kommer fra sitt kammer, og med nordavinden kommer kulde.</verse><verse id="10">Av Guds ånde kommer is, og brede vann fryser fast.</verse><verse id="11">Med væte fyller han skyen, og han brer ut sine lynskyer.</verse><verse id="12">De vender seg hit og dit, etter som han leder dem, for at de skal utføre alt det han byr dem over den vide jord.</verse><verse id="13">Han lar dem komme for å straffe, eller for å vise sin miskunnhet, når det er til gagn for hans jord.</verse><verse id="14">Vend ditt øre til dette, Job! Stå stille og gi akt på Guds under!</verse><verse id="15">Forstår du hvordan Gud styrer dem og lar sine skyers lyn blinke fram?</verse><verse id="16">Forstår du hvordan skyene svever om i luften? Forstår du Den Allvitendes under? -</verse><verse id="17">du som kjenner at klærne dine blir varme når jorden ligger og dormer i sønnavind.</verse><verse id="18">Kan du hjelpe ham med å spenne ut himmelen, så fast som et speil av støpt metall?</verse><verse id="19">Lær oss hva vi skal si til ham! Vi får ikke fram et ord for bare mørke!</verse><verse id="20">Skal det bli meldt ham at jeg vil tale med ham? Vil noen ønske sin egen undergang?</verse><verse id="21">Og nå, menneskene kan ikke se på sollyset, det stråler for sterkt på himmelen etter at vinden har feiet og renset den.</verse><verse id="22">Fra Norden kommer gull. Om Gud er det en forferdende herlighet.</verse><verse id="23">Den Allmektige finner vi ikke, han som er så stor i makt. Men retten og den strenge rettferdighet krenker han ikke.</verse><verse id="24">Derfor frykter menneskene ham, men han enser ikke noen selvklok mann.</verse></chapter><chapter id="38"><verse id="1">Da svarte Herren Job ut av stormen:</verse><verse id="2">Hvem er han som formørker mitt råd med ord uten forstand?</verse><verse id="3">Nåvel, bind opp om deg som en mann! Så vil jeg spørre deg, og du skal svare meg.</verse><verse id="4">Hvor var du da jeg grunnfestet jorden? Har du innsikt, så fortell meg det!</verse><verse id="5">Hvem fastsatte dens mål? Vet du det? Eller hvem spente målesnor ut over den?</verse><verse id="6">Hvor ble dens støtter senket ned, eller hvem la dens hjørnestein,</verse><verse id="7">mens alle morgenstjerner jublet, og alle Guds sønner ropte av fryd?</verse><verse id="8">Hvem lukket for havet med dører, da det brøt fram og gikk ut av mors liv,</verse><verse id="9">den gang jeg kledde det med skyer og svøpte det i skodde</verse><verse id="10">og merket av en grense for det og satte bom og dører</verse><verse id="11">og sa: Hit skal du komme, og ikke lenger, her skal dine stolte bølger legge seg!</verse><verse id="12">Har du i dine dager befalt morgenen å bryte fram? Har du vist morgenrøden dens plass,</verse><verse id="13">for at den skulle gripe fatt i jordens ender, og de ugudelige ristes bort fra den?</verse><verse id="14">Da tar jorden form likesom leire under seglet, og tingene trer fram i sin drakt.</verse><verse id="15">De ugudelige mister sitt lys, og den løftede arm blir brukket.</verse><verse id="16">Er du kommet til havets kilder, har du vandret på dypets bunn?</verse><verse id="17">Har dødens porter vist seg for deg? Har du sett dødsskyggens porter?</verse><verse id="18">Har du sett ut over jordens vidder? Si det dersom du kjenner alt dette!</verse><verse id="19">Hvor er veien dit hvor lyset bor? Og mørket, hvor er dets sted -</verse><verse id="20">så du kunne bære det fram dit hvor det hører hjemme, og vise det veien dit hvor det bor!</verse><verse id="21">Du vet det vel! Den gang ble du jo født, og dine dagers tall er stort.</verse><verse id="22">Har du vært i forrådskamrene for snøen? Har du sett forrådshusene for hagl,</verse><verse id="23">det som jeg har oppspart til trengselens tid, til kampens og krigens dag?</verse><verse id="24">Hva vei følger lyset når det deler seg, og østavinden når den sprer seg over jorden?</verse><verse id="25">Hvem har åpnet renner for regnskyllet og vei for lynstrålen</verse><verse id="26">for å la det regne over et øde land, over en ørken der ikke noe menneske bor,</verse><verse id="27">for å mette ørk og øde og få gressbunnen til å gro?</verse><verse id="28">Har regnet noen far? Eller hvem har avlet duggens dråper?</verse><verse id="29">Hvilket morsliv er vel isen gått fram fra, og himmelens rim - hvem har født det?</verse><verse id="30">Vannet blir hardt som stein, og havets overflate stivner.</verse><verse id="31">Kan du knytte Sjustjernens bånd eller kan du løse Orions lenker?</verse><verse id="32">Kan du føre Dyrekretsens stjernebilder fram i rette tid? Og Bjørnen med dens unger - kan du styre deres gang?</verse><verse id="33">Kjenner du himmelens lover? Fastsetter du dens herredømme over jorden?</verse><verse id="34">Kan du løfte din røst opp til skyen, så en flom av vann dekker deg?</verse><verse id="35">Kan du sende ut lynene, så de farer av sted, så de sier til deg: Se, her er vi!</verse><verse id="36">Hvem har lagt visdom i de mørke skyene, eller hvem har lagt forstand i tåken?</verse><verse id="37">Hvem teller skyene med visdom? Og himmelens vannsekker - hvem heller vann ut av dem,</verse><verse id="38">når støvet flyter sammen til en fast masse, og jordklumpene henger fast ved hverandre?</verse></chapter><chapter id="39"><verse id="1">Jager du bytte for løvinnen? Metter du de grådige ungløvene</verse><verse id="2">når de dukker seg ned i sine huler og ligger på lur i krattet?</verse><verse id="3">Hvem sørger for mat til ravnen, når dens unger skriker til Gud og farer hit og dit fordi de ikke får mat?</verse><verse id="4">Kjenner du tiden når steingeitene føder? Gir du akt på hindenes veer?</verse><verse id="5">Teller du månedene til de skal bære, og vet du tiden når de føder?</verse><verse id="6">De bøyer seg, føder sine unger og blir fri for sine smerter.</verse><verse id="7">Deres unger blir kraftige og vokser opp ute på marken, de løper bort og kommer ikke tilbake til dem.</verse><verse id="8">Hvem har gitt villeselet dets frihet? Hvem løste dets bånd,</verse><verse id="9">det som jeg ga steppen til hus og den salte ødemarken til bosted?</verse><verse id="10">Det ler av byens ståk og styr, driverens skjenn slipper det å høre.</verse><verse id="11">Det speider etter beite i fjellene og leter opp hvert grønt strå.</verse><verse id="12">Har villoksen lyst til å tjene deg? Vil den bli natten over ved din krybbe?</verse><verse id="13">Kan du binde villoksen med rep til plogfuren? Vil den harve dalene etter deg?</verse><verse id="14">Kan du stole på den fordi dens kraft er så stor, og kan du overlate ditt arbeid til den?</verse><verse id="15">Kan du lite på at den fører din grøde hjem, at den samler den til din treskeplass?</verse><verse id="16">Strutsen flakser lystig med vingene, men viser dens vinger og fjær morskjærlighet?</verse><verse id="17">Nei, den overlater sine egg til jorden og lar dem varmes opp i sanden.</verse><verse id="18">Den glemmer at en fot kan knuse dem, og markens ville dyr trå dem i stykker.</verse><verse id="19">Den er hard mot sine unger, som om de ikke var dens egne. Den er ikke redd for at dens slit skal være spilt.</verse><verse id="20">For Gud nektet den visdom og ga den ingen forstand.</verse><verse id="21">Men når den flakser i været, ler den av hesten og dens rytter.</verse><verse id="22">Gir du hesten styrke? Pryder du dens nakke med man?</verse><verse id="23">Lar du den springe som gresshoppen? Forferdelig er det når den vrinsker stolt.</verse><verse id="24">Den skraper i jorden og gleder seg ved sin kraft. Så farer den fram mot våpnene.</verse><verse id="25">Den ler av frykten og blir ikke redd, og den tar ikke flukten for sverd.</verse><verse id="26">Over den klirrer pilekoggeret, blinkende spyd og lanse.</verse><verse id="27">Med styr og ståk farer den fram over marken, og den lar seg ikke stagge når hornet lyder.</verse><verse id="28">Når hornet lyder sier den: Hui! Langt borte værer den striden, høvedsmenns tordenrøst og hærskrik.</verse><verse id="29">Skyldes det din forstand at hauken svinger seg opp og brer vingene ut mot sør?</verse><verse id="30">Er det på ditt bud at ørnen flyr så høyt, og at den bygger sitt rede oppe i høyden?</verse></chapter><chapter id="40"><verse id="1">Og Herren svarte Job ut av stormen og sa:</verse><verse id="2">Bind opp om deg som en mann! Jeg vil spørre deg, og du skal svare meg.</verse><verse id="3">Vil du virkelig gjøre min rettferdighet til intet? Vil du dømme meg skyldig, så du får rett?</verse><verse id="4">Har du slik en arm som Gud, og kan du tordne med en røst som hans?</verse><verse id="5">Pryd deg med majestet og høyhet, og kle deg i glans og herlighet!</verse><verse id="6">La din vrede strømme fram, og se på alle overmodige og ydmyk dem!</verse><verse id="7">Ja, se på alle stolte og bøy dem, tråkk ned de ugudelige der de står!</verse><verse id="8">Gjem dem i støvet, alle sammen, lukk deres ansikter fast i graven!</verse><verse id="9">Da skal jeg gi deg den ros at din høyre hånd kan hjelpe deg.</verse><verse id="10">Se på Behemot*, som jeg har skapt like så vel som deg. Den eter gress som en okse.</verse><verse id="11">Se for en kraft den har i hoftene, og hva styrke den har i bukmusklene!</verse><verse id="12">Den gjør halen stiv som en seder. Senene på dens lår er knyttet fast sammen.</verse><verse id="13">Knoklene er som kobberrør, og ben har den som jernstenger.</verse><verse id="14">Den er den ypperste av Guds skapninger, av sin skaper fikk den sitt sverd.</verse><verse id="15">Bakkene bringer den mat, og alle ville dyr leker der.</verse><verse id="16">Under lotusbusker hviler den, i ly av siv i sumpen.</verse><verse id="17">Lotusbusker gir den tak og skygge, piletrærne ved bekken omgir den.</verse><verse id="18">Selv om strømmen går strid, blir den ikke redd. Den er trygg om så Jordan fosser fram mot dens gap.</verse><verse id="19">Kan noen gripe den ved øynene? Kan noen dra en snare gjennom nesen på den?</verse><verse id="20">Kan du dra Leviatan* opp med en fiskekrok og binde tungen ned med et snøre?</verse><verse id="21">Kan du sette en sivline i nesen på den og gjennombore kjeven med en krok?</verse><verse id="22">Vil den rette mange ydmyke bønner til deg eller tale milde ord til deg?</verse><verse id="23">Vil den gjøre en avtale med deg, så du kan få den til trell for all tid?</verse><verse id="24">Kan du leke med den som med en fugl eller sette et bånd på den for dine små piker?</verse></chapter><chapter id="41"><verse id="1">Ingen er så djerv at han tør tirre den. Hvem tør da sette seg opp mot meg?</verse><verse id="2">Hvem ga meg noe først, så jeg skulle gi ham vederlag? Alt under himmelen hører meg til.</verse><verse id="3">Jeg vil ikke tie om dens lemmer, om dens store styrke og dens fagre bygning.</verse><verse id="4">Hvem har dratt dens kledning av? Hvem tør komme innenfor dens dobbelte rad av tenner?</verse><verse id="5">Hvem har åpnet dens kjevers dør? Rundt om dens tenner er redsel.</verse><verse id="6">Stolte er skjoldenes rader, hvert av dem er lukket til med et fast segl.</verse><verse id="7">De ligger tett innpå hverandre, og ingen luft trenger inn mellom dem.</verse><verse id="8">Det ene skjold henger fast ved det andre, de griper inn i hverandre og kan ikke skilles.</verse><verse id="9">Når den nyser, stråler det fram lys. Dens øyne er som morgenrødens øyelokk.</verse><verse id="10">Bluss farer ut av dens gap, gnister spruter fram.</verse><verse id="11">Fra dens nesebor kommer røk som av en gryte som koker over siv.</verse><verse id="12">Dens ånde tenner kull i brann, og luer går ut av dens gap.</verse><verse id="13">På dens hals har styrken sin bolig. Angsten løper foran den.</verse><verse id="14">Kjøttvalkene på den er faste, de er som støpt på den og rører seg ikke.</verse><verse id="15">Dens hjerte er fast som stein, fast som den underste kvernsteinen.</verse><verse id="16">Når den hever seg, gruer helter, av redsel mister de sans og samling.</verse><verse id="17">Rammes den med sverd, så biter det ikke på den, heller ikke lanse eller pil eller kastespyd.</verse><verse id="18">Den akter jern som strå, kobber som ormstukket tre.</verse><verse id="19">Buens sønn jager ikke den på flukt, slyngens steiner blir som halm for den.</verse><verse id="20">Stridsklubber aktes som halm, og den ler av det susende spydet.</verse><verse id="21">På dens buk sitter skarpe skår, den gjør spor i gjørmen som en treskeslede.</verse><verse id="22">Den får dypet til å koke som en gryte. Den får havet til å skumme som en salveblanders kjele.</verse><verse id="23">Bak den går det en lysende sti, det ser ut som om dypet har sølvhår.</verse><verse id="24">Det er ikke noe på jorden som er herre over den, den er skapt uten frykt.</verse><verse id="25">Den ser ned på alt som er høyt. Den er konge over alle stolte dyr.</verse></chapter><chapter id="42"><verse id="1">Da svarte Job Herren og sa:</verse><verse id="2">Jeg vet at du kan alt, og at ingen plan er umulig å gjennomføre for deg.</verse><verse id="3">Hvem er den som vil formørke ditt råd i uforstand? Derfor må jeg nå si: Jeg har talt om det jeg ikke forsto, om det som var for underlig for meg, og som jeg ikke skjønte.</verse><verse id="4">Men hør nå, så vil jeg tale! Jeg vil spørre deg, og du skal lære meg.</verse><verse id="5">Bare det ryktet meldte, hadde jeg hørt om deg, men nå har mitt øye sett deg.</verse><verse id="6">Derfor kaller jeg alt tilbake og angrer i støv og aske.</verse><verse id="7">Da Herren hadde talt disse ord til Job, sa han til Elifas fra Teman: Min vrede er opptent mot deg og mot dine to venner. For dere har ikke talt rett om meg, som min tjener Job.</verse><verse id="8">Ta derfor sju okser og sju værer og gå til min tjener Job og ofre dem som brennoffer for dere! Og min tjener Job skal be for dere, bare ham vil jeg bønnhøre, så jeg ikke gjør med dere etter deres uforstand. For dere har ikke talt rett om meg, som min tjener Job.</verse><verse id="9">Så gikk Elifas fra Teman og Bildad fra Sjuah og Sofar fra Na’ama og gjorde som Herren hadde talt til dem. Og Herren bønnhørte Job.</verse><verse id="10">Og Herren gjorde ende på Jobs ulykke, da han ba for sine venner. Og Herren økte alt det Job hadde eid, til det dobbelte.</verse><verse id="11">Og alle hans brødre kom til ham, og alle hans søstre og alle som hadde kjent ham før. De spiste med ham i hans hus og viste ham medynk og trøstet ham for all den ulykke Herren hadde latt komme over ham. De ga ham hver et sølvstykke og hver en gullring.</verse><verse id="12">Og Herren velsignet Jobs siste dager mer enn hans første. Han fikk fjorten tusen sauer og seks tusen kameler og tusen par okser og tusen esler.</verse><verse id="13">Og han fikk sju sønner og tre døtre.</verse><verse id="14">Den ene datteren kalte han Jemima, den andre Kesia og den tredje Keren-Happuk.</verse><verse id="15">Så vakre kvinner som Jobs døtre fantes ikke i hele landet, og deres far ga dem arv sammen med deres brødre.</verse><verse id="16">Deretter levde Job ett hundre og førti år. Han så sine barn og barnebarn i fjerde ledd.</verse><verse id="17">Og Job døde, gammel og mett av dager.</verse></chapter></book><book id="19" name="Salmene" shortname="psa"><chapter id="1"><verse id="1">Salig er den mann som ikke vandrer i ugudelige folks råd og ikke står på synderes vei og ikke sitter i spotteres sete,</verse><verse id="2">men har sin lyst i Herrens lov og grunner på hans lov dag og natt.</verse><verse id="3">Han skal være lik et tre, plantet ved rennende bekker. Det gir sin frukt i sin tid, og dets blad visner ikke. Alt det han gjør, skal han ha lykke til.</verse><verse id="4">Slik er det ikke med de ugudelige. De er lik agner som vinden blåser bort.</verse><verse id="5">Derfor skal de ugudelige ikke bli stående i dommen, og syndere ikke i de rettferdiges menighet.</verse><verse id="6">For Herren kjenner de rettferdiges vei, men de ugudeliges vei fører til undergang.</verse></chapter><chapter id="2"><verse id="1">Hvorfor larmer hedningene? Og hvorfor grunner folkene på det som fåfengt er?</verse><verse id="2">Jordens konger reiser seg, og fyrster rådslår sammen mot Herren og mot hans salvede:</verse><verse id="3">La oss sprenge deres bånd og kaste deres rep av oss!</verse><verse id="4">Han som troner i himmelen, ler. Herren spotter dem.</verse><verse id="5">Så taler han til dem i sin vrede, i sin store harme forferder han dem:</verse><verse id="6">Det er jo jeg som har innsatt min konge på Sion, mitt hellige berg.</verse><verse id="7">Jeg vil kunngjøre det som er fastsatt. Herren sa til meg: Du er min Sønn, jeg har født deg i dag!</verse><verse id="8">Begjær av meg, så vil jeg gi deg hedningene til arv og jordens ender til eie.</verse><verse id="9">Du skal knuse dem med jernstav, som en pottemakers leirkar skal du slå dem i stykker.</verse><verse id="10">Og nå, dere konger! Gå viselig fram! La dere advare, dere herskere på jorden!</verse><verse id="11">Tjen Herren med frykt, og juble med beven!</verse><verse id="12">Kyss* Sønnen, for at han ikke skal bli vred og dere gå til grunne på veien! For snart kunne hans vrede bli opptent. Salige er alle som tar sin tilflukt til ham.</verse></chapter><chapter id="3"><verse id="1">En salme av David, da han flyktet for Absalom, sin sønn.</verse><verse id="2">Herre, hvor mange mine fiender er! Mange reiser seg mot meg.</verse><verse id="3">Mange sier til min sjel: Det er ingen frelse for ham hos Gud. Sela*.</verse><verse id="4">Men du, Herre, er et skjold omkring meg. Du er min ære, den som løfter opp mitt hode.</verse><verse id="5">Høyt ropte jeg til Herren, og han svarte meg fra sitt hellige berg. Sela.</verse><verse id="6">Jeg la meg og sovnet - jeg våknet, for Herren støtter meg.</verse><verse id="7">Jeg frykter ikke om ti tusen mann fylker seg imot meg rundt omkring.</verse><verse id="8">Reis deg, Herre! Frels meg, min Gud! For du har slått alle mine fiender på kjeven. Du har brutt i stykker de ugudeliges tenner.</verse></chapter><chapter id="4"><verse id="1">Til sangmesteren. Med strengespill. En salme av David.</verse><verse id="2">Når jeg roper, da svar meg, min rettferdighets Gud! I trengsel har du gjort rom for meg. Vær meg nådig, hør min bønn!</verse><verse id="3">Dere mennesker, hvor lenge skal min ære være til skam? Hvor lenge vil dere elske tomhet og søke løgn? Sela.</verse><verse id="4">Vit at Herren har utvalgt for seg den gudfryktige. Herren hører når jeg roper til ham.</verse><verse id="5">Bli harm, men synd ikke! Tenk etter i hjertet på deres leie og vær stille. Sela.</verse><verse id="6">Bring de rette offer, og sett deres lit til Herren!</verse><verse id="7">Mange sier: Hvem vil la oss se det gode? Herre, løft du opp ditt åsyns lys over oss!</verse><verse id="8">Du har gitt meg glede i mitt hjerte, større enn den de andre har når de har overflod av korn og most.</verse></chapter><chapter id="5"><verse id="1">Til sangmesteren. Til Nehilot*. En salme av David.</verse><verse id="2">Vend øret til mine ord, Herre! Gi akt på min tanke!</verse><verse id="3">Hør når jeg roper om hjelp, min konge og min Gud! For til deg ber jeg.</verse><verse id="4">Om morgenen hører du min røst, Herre. Om morgenen legger jeg min sak fram for deg og venter.</verse><verse id="5">For du er ikke en Gud som har behag i urett. Den som er ond, får ikke bo hos deg.</verse><verse id="6">Overmodige får ikke stå fram for dine øyne, du hater alle som gjør urett.</verse><verse id="7">Du lar dem som taler løgn, gå til grunne. Herren avskyr den blodtørstige og svikefulle mann.</verse><verse id="8">Men jeg - ved din store miskunn går jeg inn i ditt hus. Foran ditt hellige tempel kaster jeg meg ned i din frykt.</verse><verse id="9">Herre, led meg ved din rettferdighet for mine motstanderes skyld. Gjør din vei jevn for meg.</verse><verse id="10">For det er ikke sannhet i deres munn, for deres indre er bare fordervelse. Deres strupe er en åpen grav, de taler falske ord med sin tunge.</verse><verse id="11">Døm dem skyldige, Gud! La dem falle ved sine egne onde råd! Driv dem bort for deres mange misgjerninger! For de er gjenstridige mot deg.</verse><verse id="12">Men alle de som tar sin tilflukt til deg, skal glede seg. Til evig tid skal de juble. Du skal verne om dem, og de som elsker ditt navn, skal fryde seg i deg.</verse></chapter><chapter id="6"><verse id="1">Til sangmesteren. Med strengespill. Etter Sjeminit*. En salme av David.</verse><verse id="2">Herre, straff meg ikke i din vrede og tukt meg ikke i din harme!</verse><verse id="3">Vær meg nådig, Herre, for jeg visner bort. Helbred meg, Herre, for mine ben er forferdet.</verse><verse id="4">Min sjel er grepet av stor forferdelse. Og du, Herre - hvor lenge?</verse><verse id="5">Vend tilbake, Herre, og utfri min sjel! Frels meg for din miskunnhets skyld.</verse><verse id="6">For i døden kommer ingen deg i hu. Hvem priser vel deg i dødsriket?</verse><verse id="7">Jeg er trett av mine sukk. Med tårer væter jeg mitt leie hver natt, min seng er våt av mine tårer.</verse><verse id="8">Tæret bort av sorg er mitt øye, det er svekket på grunn av alle mine fiender.</verse><verse id="9">Vik fra meg, alle dere som gjør urett! For Herren har hørt min gråt.</verse><verse id="10">Herren har hørt min inderlige begjæring, Herren vil ta imot min bønn.</verse></chapter><chapter id="7"><verse id="1">En sjiggajon* av David. Han sang den for Herren på grunn av benjaminitten Kusjs ord.</verse><verse id="2">Herre, min Gud! Til deg setter jeg min lit. Frels meg fra alle mine forfølgere og fri meg,</verse><verse id="3">så ikke fienden river min sjel i stykker som en løve, sliter meg i stykker uten at noen redder meg.</verse><verse id="4">Herre min Gud! Dersom jeg har handlet slik, dersom det er urett i mine hender,</verse><verse id="5">dersom jeg har gjengjeldt med ondt den som holdt fred med meg, eller plyndret den som uten grunn var min motstander,</verse><verse id="6">så la fienden forfølge min sjel og innhente meg, la ham tråkke mitt liv til jorden og legge min ære i støvet. Sela.</verse><verse id="7">Stå opp, Herre, i din vrede! Reis deg mot mine fiender som raser imot meg! Våkn opp og hjelp meg! Du har jo påbudt dom.</verse><verse id="8">La skaren av folkeslag omgi deg, og vend tilbake over den til det høye.</verse><verse id="9">Herren holder dom over folkene. Døm meg, Herre, etter min rettferdighet og etter min uskyld, som er hos meg.</verse><verse id="10">Å, la de ugudeliges ondskap få en ende, og la den rettferdige stå fast! Du er jo den som prøver hjerter og nyrer - en rettferdig Gud.</verse><verse id="11">Mitt skjold er hos Gud, som frelser de oppriktige av hjertet.</verse><verse id="12">Gud er en rettferdig dommer, og en Gud som er vred hver dag.</verse><verse id="13">Dersom han ikke omvender seg, da kvesser han* sitt sverd, da spenner han sin bue og sikter den inn.</verse><verse id="14">Han gjør selv i stand det drepende våpenet, sine piler gjør han brennende.</verse><verse id="15">Se, han er i ferd med å føde misgjerning. Han er svanger med ulykke og føder løgn.</verse><verse id="16">En grav har han gravd og hulet den ut, men han faller i den graven han har gjort.</verse><verse id="17">Den ulykken han har planlagt, faller tilbake på hans eget hode. Over hans egen isse kommer den vold han hadde i sinne.</verse></chapter><chapter id="8"><verse id="1">Til sangmesteren. Etter Gittit*. En salme av David.</verse><verse id="2">Herre, vår Herre! Hvor herlig ditt navn er over hele jorden, du som har utbredt din prakt over himmelen!</verse><verse id="3">Av småbarns og spedbarns munn har du reist et vern for dine motstanderes skyld, for å stoppe munnen på fienden og den hevngjerrige.</verse><verse id="4">Når jeg ser din himmel, dine fingrers verk, månen og stjernene som du har satt der -</verse><verse id="5">hva er da et menneske at du kommer ham i hu, en menneskesønn, at du ser til ham!</verse><verse id="6">Du gjorde ham lite ringere enn Gud, med ære og herlighet kronte du ham.</verse><verse id="7">Du gjorde ham til hersker over dine henders verk, alt la du under hans føtter:</verse><verse id="8">Sauer og okser, alle sammen, ja, også markens ville dyr,</verse><verse id="9">himmelens fugler og havets fisker, alt som ferdes på havenes stier.</verse></chapter><chapter id="9"><verse id="1">Til sangmesteren. Etter Mutlabbén*. En salme av David.</verse><verse id="2">Jeg vil prise Herren av hele mitt hjerte. Jeg vil forkynne alle dine undergjerninger.</verse><verse id="3">Jeg vil glede og fryde meg i deg. Jeg vil lovsynge ditt navn, du Høyeste.</verse><verse id="4">For mine fiender viker tilbake, de faller og omkommer for ditt åsyn.</verse><verse id="5">For du har hevdet min rett og ført min sak. Du har satt deg på tronen som en rettferdig dommer.</verse><verse id="6">Du har truet hedningene. Du har ødelagt de onde, utslettet deres navn for evig og alltid.</verse><verse id="7">Fienden er for alltid gått til grunne i ruiner. Byene har du støtt ned til grunnen, deres minne er blitt til intet.</verse><verse id="8">Men Herren troner til evig tid, han har reist sin trone til dom.</verse><verse id="9">Han dømmer verden med rettferdighet, han feller dom over folkene med rettvishet.</verse><verse id="10">Herren er en borg for den undertrykte, en borg i nødens tider.</verse><verse id="11">De som kjenner ditt navn, stoler på deg, for du har ikke forlatt dem som søker deg, Herre.</verse><verse id="12">Lovsyng Herren, som bor på Sion, kunngjør blant folkene hans store gjerninger!</verse><verse id="13">For han som hevner blodsutgytelse, husker de hjelpeløse, han glemmer ikke deres skrik.</verse><verse id="14">Vær meg nådig, Herre! Se det jeg må lide av dem som hater meg, du som løfter meg opp fra dødens porter,</verse><verse id="15">for at jeg skal forkynne all din pris, fryde meg over din frelse i portene hos Sions datter.</verse><verse id="16">Hedningene sank i den graven de gravde. Deres fot er fanget i garnet de skjulte.</verse><verse id="17">Herren har vist hvem han er, han har holdt dom. Den ugudelige er fanget i sine egne henders gjerning. Higgajon*. Sela.</verse><verse id="18">De ugudelige skal fare ned til dødsriket, alle hedninger, alle de som glemmer Gud.</verse><verse id="19">For ikke skal den fattige glemmes for alltid. De nedbøydes håp skal ikke for evig gå til grunne.</verse><verse id="20">Reis deg, Herre! La ikke mennesker få makt. La hedninger få sin dom for ditt åsyn.</verse></chapter><chapter id="10"><verse id="1">Hvorfor står du så langt borte, Herre? Hvorfor skjuler du ditt åsyn i trengselstider?</verse><verse id="2">Den ugudeliges overmot forfølger de elendige, men de blir selv fanget i de onde råd de har uttenkt.</verse><verse id="3">For den ugudelige roser seg av sin sjels onde lyst. Han velsigner den griske og håner Herren.</verse><verse id="4">Den ugudelige sier med hovmodig mine: Han hjemsøker ikke! Det er ingen plass for Gud i alle hans planer.</verse><verse id="5">Han har lykke med seg på alle sine veier. Dine dommer er i det høye, ute av syne for ham. Han håner alle sine motstandere.</verse><verse id="6">Han sier i sitt hjerte: Jeg skal ikke rokkes! Gjennom alle slekter skal jeg være fri for nød.</verse><verse id="7">Hans munn er full av forbannelse, av løgn og trusler. Under hans tunge er ulykke og ondskap.</verse><verse id="8">Han ligger i bakhold ved gårdene. I hemmelighet myrder han den uskyldige. Hans øyne speider etter den ulykkelige.</verse><verse id="9">Han ligger på lur på sitt gjemmested, likesom løven i sitt skjul. Han lurer for å gripe den elendige. Han fanger den elendige og drar ham inn i sitt garn.</verse><verse id="10">Han bøyer seg, dukker seg ned, og for hans sterke klør faller de vergeløse.</verse><verse id="11">I sitt hjerte sier han: Gud har glemt! Han har skjult sitt åsyn og ser det aldri!</verse><verse id="12">Reis deg, Herre! Løft din hånd, Gud! Glem ikke de elendige!</verse><verse id="13">Hvorfor skal den ugudelige forakte Gud og si i sitt hjerte: Du vil ikke kreve meg til regnskap.</verse><verse id="14">Du har sett det. For du ser ulykke og plage, og du tar det i din hånd. Til deg overgir den vergeløse sin sak, for du er den farløses hjelper.</verse><verse id="15">Bryt armen på den onde og ugudelige mann! Gå i rette med hans ondskap til du ikke mer finner den!</verse><verse id="16">Herren er konge for evig og alltid. Hedningene skal bli utryddet av hans land.</verse><verse id="17">Herre, du har hørt de nedbøydes begjæring. Du styrker deres hjerte, du vender øret til</verse><verse id="18">for å dømme i den farløses og den undertryktes sak. Mennesket, som er av jorden, skal ikke lenger fortsette å volde redsel.</verse></chapter><chapter id="11"><verse id="1">Til sangmesteren. Av David. Til Herren tar jeg min tilflukt. Hvordan kan dere da si til min sjel: Fly til fjellet som en fugl!</verse><verse id="2">For se, de onde spenner buen, de sikter inn sin pil på strengen for å skyte i mørket på de oppriktige av hjertet.</verse><verse id="3">Når grunnvollene nedbrytes, hva makter da den rettferdige?</verse><verse id="4">Herren er i sitt hellige tempel. I himmelen har Herren sin trone. Hans øyne skuer ut, hans blikk prøver menneskenes barn.</verse><verse id="5">Herren prøver den rettferdige. Men hans sjel hater den onde og den som elsker vold.</verse><verse id="6">Han lar snarer regne ned over de ugudelige. Ild og svovel og glødende vind er den del de får i sitt beger.</verse><verse id="7">For Herren er rettferdig, han elsker rettferd. De oppriktige skal se hans åsyn.</verse></chapter><chapter id="12"><verse id="1">Til sangmesteren. Etter Sjeminit*. En salme av David.</verse><verse id="2">Frels, Herre! For de fromme er borte. De trofaste er forsvunnet blant menneskenes barn.</verse><verse id="3">Løgn taler de, hver med sin neste. Med falske lepper, med tvesinnet hjerte taler de.</verse><verse id="4">Måtte Herren utrydde alle falske lepper og den tunge som taler store ord,</verse><verse id="5">dem som sier: Ved vår tunge skal vi få overtaket! Våre lepper er våre egne! Hvem er herre over oss?</verse><verse id="6">Fordi de elendige blir undertrykt og de fattige sukker, derfor vil jeg nå reise meg, sier Herren. Jeg vil gi frelse til dem som lengter etter den.</verse><verse id="7">Herrens ord er rene ord, likesom sølv som er lutret i en smeltedigel i jorden - sju ganger renset.</verse><verse id="8">Du, Herre, vil bevare dem. Du vil vokte dem for denne slekt for evig.</verse></chapter><chapter id="13"><verse id="1">Til sangmesteren. En salme av David.</verse><verse id="2">Hvor lenge, Herre? Vil du glemme meg for evig? Hvor lenge vil du skjule ditt åsyn for meg?</verse><verse id="3">Hvor lenge skal jeg huse sorgfulle tanker i min sjel, ha sorg i hjertet hele dagen? Hvor lenge skal min fiende opphøye seg over meg?</verse><verse id="4">Se hit og svar meg, Herre min Gud! Oppklar mine øyne så jeg ikke skal sovne inn i døden.</verse><verse id="5">Da skal ikke min fiende kunne si: Jeg fikk overhånd over ham! Og mine motstandere vil ikke kunne fryde seg når jeg vakler.</verse><verse id="6">Men jeg setter min lit til din miskunnhet. Mitt hjerte skal fryde seg i din frelse. Jeg vil lovsynge Herren, for han har gjort vel imot meg.</verse></chapter><chapter id="14"><verse id="1">Til sangmesteren. Av David. Dåren sier i sitt hjerte: Det er ingen Gud. Onde og avskyelige er deres gjerninger. Det er ikke noen som gjør godt.</verse><verse id="2">Herren skuer fra himmelen ned på menneskenes barn for å se om det er noen forstandig, noen som søker Gud.</verse><verse id="3">De er alle veket av, alle sammen er fordervet. Det er ingen som gjør godt, ikke en eneste.</verse><verse id="4">Forstår de da ingen ting, alle disse som gjør urett, disse som eter mitt folk som de eter brød? På Herren kaller de ikke.</verse><verse id="5">Da blir de grepet av stor redsel. For Gud er med den rettferdige ætt.</verse><verse id="6">Gjør bare den elendiges råd til skamme! For Herren er hans tilflukt.</verse><verse id="7">Å, om det fra Sion ville komme frelse for Israel! Når Herren gjør ende på sitt folks fangenskap, da skal Jakob fryde seg, Israel glede seg.</verse></chapter><chapter id="15"><verse id="1">En salme av David. Herre, hvem skal bo i ditt telt? Hvem skal bygge på ditt hellige berg?</verse><verse id="2">Den som vandrer ustraffelig og gjør rettferdighet, som taler sannhet i sitt hjerte.</verse><verse id="3">Den som ikke baktaler med sin tunge, som ikke gjør sin neste ondt og ikke fører skam over den som står ham nær.</verse><verse id="4">Den som ser med forakt på den gudløse, men som ærer dem som frykter Herren. Den som sverger seg selv til skade og ikke bryter sitt ord.</verse><verse id="5">Den som ikke låner ut sine penger mot rente, og som ikke tar bestikkelser mot den uskyldige. - Den som handler etter dette, skal ikke rokkes i evighet.</verse></chapter><chapter id="16"><verse id="1">En gyllen sang*. Av David. Bevar meg, Gud! For jeg tar min tilflukt til deg.</verse><verse id="2">Jeg sier til Herren: Du er min Herre! Jeg har intet gode utenfor deg.</verse><verse id="3">Jeg holder meg til de hellige som er i landet, de herlige, som jeg har all min glede i.</verse><verse id="4">Mange sorger får de som løper etter andre*. Jeg vil ikke utgyte deres** drikkoffer av blod eller ta deres navn på mine lepper.</verse><verse id="5">Herren er min tilfalne del og mitt beger. Du bevarer min arvedel.</verse><verse id="6">En arvedel er tilfalt meg på fagre steder. Ja, jeg har en herlig arv!</verse><verse id="7">Jeg vil prise Herren som har gitt meg råd - også om nettene minner mine nyrer meg.</verse><verse id="8">Jeg setter alltid Herren for meg. Han er ved min høyre hånd, jeg skal ikke rokkes.</verse><verse id="9">Derfor gleder mitt hjerte seg, og min ære* fryder seg. Også mitt kjød skal bo i trygghet.</verse><verse id="10">For du vil ikke overgi min sjel til dødsriket. Du skal ikke la din hellige se tilintetgjørelse.</verse><verse id="11">Du vil kunngjøre meg livets vei. Fylde av glede er det for ditt åsyn, livsalighet ved din høyre hånd i evighet.</verse></chapter><chapter id="17"><verse id="1">En bønn. Av David. Herre, hør på en rettferdig sak, lytt til min klage! Vend øret til min bønn, den kommer fra lepper uten svik.</verse><verse id="2">La min frifinnelsesdom gå ut fra ditt åsyn. La dine øyne se hva som er rett.</verse><verse id="3">Du har prøvd mitt hjerte, gjestet det om natten. Du har ransaket meg, du fant intet. Min munn viker ikke av fra mine tanker.</verse><verse id="4">Etter ordet fra din munn har jeg tatt meg i vare for menneskenes gjerninger, for voldsmannens stier.</verse><verse id="5">Mine skritt holdt fast ved dine fotspor, mine skritt ble ikke ustøe.</verse><verse id="6">Jeg roper til deg, for du svarer meg, Gud. Vend ditt øre til meg, hør mine ord!</verse><verse id="7">Vis din miskunnhet i underfulle gjerninger! Dem som tar sin tilflukt til deg, frelser du med din høyre hånd fra motstanderne deres.</verse><verse id="8">Vokt meg som din øyensten! Skjul meg under dine vingers skygge</verse><verse id="9">for de ugudelige som ødelegger meg, mine dødsfiender, som omringer meg.</verse><verse id="10">De lukker sitt forherdede hjerte, de taler hovmodig med sin munn.</verse><verse id="11">Nå omringer de meg hvor vi går. De tar sikte på å slå meg til jorden.</verse><verse id="12">Han er lik en løve som er ivrig etter å fortære, en ungløve som ligger på lur på sitt gjemmested.</verse><verse id="13">Reis deg, Herre! Gå imot ham, slå ham ned. Frels min sjel fra den ugudelige med ditt sverd.</verse><verse id="14">Fri meg, Herre, med din hånd fra menneskene - denne verdens mennesker, som har sin lønn i dette liv. Du fyller deres buk med dine skatter. De er rike på sønner og etterlater sin overflod til sine barn.</verse><verse id="15">Jeg skal i rettferdighet få se ditt åsyn. Når jeg våkner, skal jeg mettes ved synet av din skikkelse.</verse></chapter><chapter id="18"><verse id="1">Til sangmesteren. Av Herrens tjener David, som fremsa denne sangens ord for Herren den dagen Herren hadde fridd ham fra alle hans fienders hånd, og fra Sauls hånd.</verse><verse id="2">Og han sa: Herre, jeg har deg hjertelig kjær, du min styrke!</verse><verse id="3">Herren er min klippe og min festning, min frelser. Min Gud er min klippe, som jeg setter min lit til, mitt skjold og min frelses horn, min borg.</verse><verse id="4">Jeg påkaller Herren, han som vi lovpriser, og jeg blir frelst fra mine fiender.</verse><verse id="5">Dødens rep omspente meg, fordervelsens strømmer forferdet meg.</verse><verse id="6">Dødsrikets rep omringet meg, dødens snarer truet meg.</verse><verse id="7">I min trengsel påkalte jeg Herren, jeg ropte til min Gud. Fra sitt tempel hørte han min røst, og mitt skrik kom for ham, til hans ører.</verse><verse id="8">Da ristet og bevet jorden, fjellenes grunnvoller skalv. De ristet, for hans vrede var opptent.</verse><verse id="9">Røk steg opp fra hans nese, fortærende ild fra hans munn. Glør luet fram fra ham.</verse><verse id="10">Han bøyde himmelen og steg ned, mørke var under hans føtter.</verse><verse id="11">Båret av kjeruber fløy han, på vindens vinger for han fram.</verse><verse id="12">Han gjorde mørket til sitt skjul, og teltet rundt om ham var mørke vann, tykke skyer.</verse><verse id="13">Ut fra stråleglansen foran ham brøt hans skyer fram - hagl og glødende kull.</verse><verse id="14">Herren tordnet i himmelen, Den Høyeste lot sin røst høre - hagl og glødende kull.</verse><verse id="15">Han skjøt ut sine piler og spredte sine fiender, med lyn i mengde forvirret han dem.</verse><verse id="16">De dype renner i havets bunn ble synlige, jordens grunnvoller ble lagt bare - ved din trussel, Herre, ved pusten fra din neses ånde.</verse><verse id="17">Fra det høye rakte han ut sin hånd, han grep meg, han dro meg opp av dype vann.</verse><verse id="18">Han fridde meg ut fra min sterke fiende, fra dem som hatet meg - for de var for sterke for meg.</verse><verse id="19">De overfalt meg på min ulykkes dag, men Herren ble min støtte.</verse><verse id="20">Han førte meg ut i fritt rom. Han frelste meg, for han hadde behag i meg.</verse><verse id="21">Herren gjengjeldte meg etter min rettferdighet, han lønnet meg etter mine henders renhet.</verse><verse id="22">For jeg har tatt vare på Herrens veier, jeg vek ikke i ondskap fra min Gud.</verse><verse id="23">For alle hans lover hadde jeg for øye, jeg støtte ikke hans bud fra meg.</verse><verse id="24">Jeg var ulastelig i min ferd for ham, jeg voktet meg vel for min synd.</verse><verse id="25">Og Herren gjengjeldte meg etter min rettferdighet, for mine hender var rene i hans øyne.</verse><verse id="26">Mot den fromme viser du deg from, mot den rettvise mann viser du deg rettvis,</verse><verse id="27">mot den rene viser du deg ren, mot den forvendte viser du deg vrang.</verse><verse id="28">For du frelser elendige folk, og du tvinger høye øyne ned.</verse><verse id="29">Ja, du lar min lampe skinne! Herren min Gud lyser opp mitt mørke.</verse><verse id="30">For ved deg stormer jeg løs på fiendeskarer, ved min Gud springer jeg over murer.</verse><verse id="31">Gud - hans vei er fullkommen. Herrens ord er rent. Han er et skjold for alle dem som setter sin lit til ham.</verse><verse id="32">For hvem er Gud uten Herren? Og hvem er en klippe, uten vår Gud?</verse><verse id="33">Den Gud som omspenner meg med styrke og gjør min ferd ulastelig.</verse><verse id="34">Han gir meg føtter som hindene og setter meg på mine høyder.</verse><verse id="35">Han lærer opp mine hender til krig, så mine armer spenner kobberbuen.</verse><verse id="36">Du gir meg din frelse til skjold, og din høyre hånd støtter meg. Din nedbøyelse gjør meg stor.</verse><verse id="37">Du gjør rommet vidt for mine skritt under meg, mine ankler svikter ikke.</verse><verse id="38">Jeg skal forfølge mine fiender, og tar dem igjen. Jeg vender ikke tilbake før jeg har gjort ende på dem.</verse><verse id="39">Jeg knuser dem, så de ikke makter å reise seg. De faller under mine føtter.</verse><verse id="40">Du omspenner meg med styrke til krig. Du bøyer mine motstandere under meg.</verse><verse id="41">Du lar mine fiender vende meg ryggen, og jeg utrydder dem som hater meg.</verse><verse id="42">De roper, men det er ingen som redder dem - til Herren, men han svarer dem ikke.</verse><verse id="43">Jeg knuser dem som støv for vinden, jeg tømmer dem ut som søle på gaten.</verse><verse id="44">Du redder meg fra folks angrep, du setter meg til hode for hedninger. Folkeslag som jeg ikke har kjent, tjener meg.</verse><verse id="45">Bare de hører om meg, adlyder de meg. Fremmede kryper for meg.</verse><verse id="46">Fremmede visner bort og går skjelvende ut av sine borger.</verse><verse id="47">Herren lever! Min klippe være lovet! Opphøyet er min frelses Gud.</verse><verse id="48">Han er den Gud som gir meg hevn og som legger folkeslag under meg.</verse><verse id="49">Han er den som frir meg fra mine fiender. Ja, over mine motstandere opphøyer du meg. Fra voldsmenn redder du meg.</verse><verse id="50">Derfor vil jeg prise deg blant hedningene, Herre, og lovsynge ditt navn.</verse></chapter><chapter id="19"><verse id="1">Til sangmesteren. En salme av David.</verse><verse id="2">Himlene forteller Guds ære, hvelvingen forkynner hans henders verk.</verse><verse id="3">Den ene dagen lar sin tale strømme fram til den andre, og den ene natten forkynner den andre sin kunnskap.</verse><verse id="4">Det er ikke tale, det lyder ingen ord, deres røst høres ikke.</verse><verse id="5">Men målesnoren deres er gått ut over hele jorden, deres ord til jorderikes ender. I dem har han reist et telt for solen.</verse><verse id="6">Den er lik en brudgom som kommer ut av sitt kammer, den gleder seg som en helt til å løpe sin bane.</verse><verse id="7">Fra himmelens ende går den ut, og til dens ende gjør den sitt omløp. Ingen ting er skjult for dens hete.</verse><verse id="8">Herrens lov er fullkommen, den omvender sjelen. Herrens vitnesbyrd er trofast, det gjør den enfoldige vis.</verse><verse id="9">Herrens forskrifter er rette, de gleder hjertet. Herrens bud er rent, det opplyser øynene.</verse><verse id="10">Herrens frykt er ren, den varer til evig tid. Herrens lover er sanne, de er alle sammen rettferdige.</verse><verse id="11">De er mer dyrebare enn gull, fint gull i mengde. De er søtere enn honning, ja, honning som drypper fra vokskakene.</verse><verse id="12">Også din tjener blir påminnet ved dem. Den som holder dem, har stor lønn.</verse><verse id="13">Hvem merker vel alle sine feiltrinn? Tilgi meg hver ubevisst synd!</verse><verse id="14">Bevar også din tjener fra skammelige synder, la dem ikke herske over meg. Så blir jeg uklanderlig og uten skyld i store overtredelser.</verse></chapter><chapter id="20"><verse id="1">Til sangmesteren. En salme av David.</verse><verse id="2">Måtte Herren bønnhøre deg på nødens dag, må Jakobs Guds navn opphøye deg!</verse><verse id="3">Måtte han sende deg hjelp fra helligdommen og støtte deg fra Sion!</verse><verse id="4">Måtte han komme i hu alle dine matoffer og finne ditt brennoffer godt! Sela.</verse><verse id="5">Må han gi deg det ditt hjerte begjærer og fullføre alle dine planer!</verse><verse id="6">Vi vil juble over din frelse og løfte seiersmerket i vår Guds navn. Herren oppfylle alle dine bønner!</verse><verse id="7">Nå vet jeg at Herren frelser sin salvede. Han svarer ham fra sin hellige himmel med frelsende storverk ved sin høyre hånd.</verse><verse id="8">Noen priser vogner, noen hester, men vi priser Herrens, vår Guds navn.</verse><verse id="9">De synker og faller, men vi står og holder oss oppe.</verse></chapter><chapter id="21"><verse id="1">Til sangmesteren. En salme av David.</verse><verse id="2">Herre! Kongen gleder seg over din makt. Hvor høyt han jubler over din frelse!</verse><verse id="3">Det hans hjerte ønsket, har du gitt ham, og det hans lepper ba om, har du ikke nektet ham. Sela.</verse><verse id="4">For du har møtt ham med velsignelse og lykke. Du satte en krone av gull på hans hode.</verse><verse id="5">Han ba deg om liv, og du ga ham det, et langt liv for evig og alltid.</verse><verse id="6">Stor er hans ære fordi du frelste ham, høyhet og herlighet har du lagt på ham.</verse><verse id="7">Du gjør ham til velsignelse for evig. Du fryder ham med glede for ditt åsyn.</verse><verse id="8">For kongen setter sin lit til Herren. Han rokkes ikke, for Den Høyeste er nådig.</verse><verse id="9">Din hånd skal finne alle dine fiender, din høyre hånd skal finne dem som hater deg.</verse><verse id="10">Du vil gjøre dem som en brennende ovn når du viser ditt åsyn. Herren vil oppsluke dem i sin vrede, ilden vil fortære dem.</verse><verse id="11">Deres livsfrukt skal du utslette av jorden, etterkommerne deres blant menneskenes barn.</verse><verse id="12">For de har lagt opp onde planer mot deg, de har uttenkt onde råd. De skal ikke makte noe.</verse><verse id="13">For du får dem til å vise ryggen når du gjør ferdig din bue mot deres ansikt.</verse></chapter><chapter id="22"><verse id="1">Til sangmesteren. Etter «Morgenrødens hind»*. En salme av David.</verse><verse id="2">Min Gud, min Gud, hvorfor har du forlatt meg? Langt borte fra min frelse er min klages ord.</verse><verse id="3">Min Gud! Jeg roper om dagen, og du svarer ikke - og om natten, jeg tier ikke.</verse><verse id="4">Like fullt er du hellig, du som troner over Israels lovsanger.</verse><verse id="5">Til deg satte våre fedre sin lit. De stolte på deg, og du fridde dem ut.</verse><verse id="6">De ropte til deg og ble reddet. Til deg satte de sin lit, og de ble ikke til skamme.</verse><verse id="7">Men jeg er en orm og ikke et menneske, jeg er spottet av mennesker og foraktet av folk.</verse><verse id="8">Alle som ser meg, spotter meg, vrenger munnen og rister på hodet:</verse><verse id="9">Sett din vei i Herrens hånd! La ham redde ham! Han skal befri ham siden han har behag i ham.</verse><verse id="10">Ja, du er den som dro meg fram av mors liv, som lot meg hvile trygt ved min mors bryst.</verse><verse id="11">På deg ble jeg kastet fra mors liv, fra mors skjød har du vært min Gud.</verse><verse id="12">Vær ikke langt borte fra meg, for trengselen er nær, og det er ingen som hjelper.</verse><verse id="13">Sterke okser omringer meg, Basans okser omgir meg.</verse><verse id="14">De spiler opp sin munn imot meg som en rovgrisk, brølende løve.</verse><verse id="15">Jeg er utøst som vann, og alle mine ben skiller seg at. Mitt hjerte er som voks, smeltet inne i meg.</verse><verse id="16">Min kraft er opptørket som et potteskår, og min tunge henger fast ved mine gommer. I dødens støv legger du meg.</verse><verse id="17">For hunder omringer meg, de ondes hop gjerder meg inne. De har gjennomboret mine hender og mine føtter.</verse><verse id="18">Jeg kan telle alle mine ben. De stirrer, de ser på meg med skadefryd.</verse><verse id="19">De deler mine klær mellom seg og kaster lodd om min kappe.</verse><verse id="20">Men du, Herre, vær ikke langt borte! Du min styrke, skynd deg å hjelpe meg!</verse><verse id="21">Redd min sjel fra sverdet, mitt eneste fra hunders vold.</verse><verse id="22">Frels meg fra løvens gap, og fra villoksenes horn - du bønnhører meg!</verse><verse id="23">Jeg vil kunngjøre ditt navn for mine brødre, midt i menigheten vil jeg lovprise deg.</verse><verse id="24">Dere som frykter Herren, pris ham! All Jakobs ætt, gi ham ære! Og vis ham ærefrykt, all Israels ætt!</verse><verse id="25">For han har ikke foraktet og ikke avskydd den elendiges elendighet. Han har ikke skjult sitt åsyn for ham, men da han ropte til ham, hørte han.</verse><verse id="26">Fra deg kommer min lovprisning i en stor forsamling. For deres øyne som frykter ham, vil jeg holde mine løfter.</verse><verse id="27">De nedbøyde skal ete og bli mette! De som søker Herren, skal prise ham. Må deres hjerter leve til evig tid!</verse><verse id="28">Alle jordens ender skal minnes det og vende om til Herren, og alle hedningenes ætter skal tilbe for ditt åsyn.</verse><verse id="29">For riket hører Herren til, og han hersker over folkene.</verse><verse id="30">Alle jordens rikmenn skal ete og tilbe. For hans åsyn skal de bøye seg, alle de som stiger ned i støvet, og den som ikke kan holde sin sjel i live.</verse><verse id="31">Etterkommerne skal tjene ham. Det skal fortelles om Herren til etterslekten.</verse></chapter><chapter id="23"><verse id="1">En salme av David. Herren er min hyrde, det mangler meg ingen ting.</verse><verse id="2">Han lar meg ligge i grønne enger, han leder meg til hvilens vann.</verse><verse id="3">Han fornyer min sjel, han fører meg på rettferdighets stier for sitt navns skyld.</verse><verse id="4">Om jeg enn skulle vandre i dødsskyggens dal, frykter jeg ikke for ondt. For du er med meg, din kjepp og din stav, de trøster meg.</verse><verse id="5">Du dekker bord for meg like for mine fienders øyne. Du salver mitt hode med olje, mitt beger flyter over.</verse><verse id="6">Bare godhet og miskunnhet skal etterjage meg alle mitt livs dager, og jeg skal bo i Herrens hus gjennom lange tider.</verse></chapter><chapter id="24"><verse id="1">Av David. En salme. Jorden hører Herren til - og alt det som fyller den, verden og de som bor der.</verse><verse id="2">For han har grunnlagt den på hav og stilt den fast på strømmer.</verse><verse id="3">Hvem skal stige opp på Herrens berg? Hvem skal stå på hans hellige sted?</verse><verse id="4">Den som har skyldfrie hender og et rent hjerte, som ikke har vendt sin hu til løgn og ikke sverger falskt.</verse><verse id="5">Han får velsignelse fra Herren og rettferdighet fra sin frelses Gud.</verse><verse id="6">Dette er deres ætt som spør etter ham - som søker ditt åsyn - Jakobs barn. Sela.</verse><verse id="7">Løft hodene, dere porter! Og dere evige dører, løft dere, så herlighetens konge kan dra inn!</verse><verse id="8">Hvem er denne herlighetens konge? - Herren, sterk og veldig. Herren, mektig i strid.</verse><verse id="9">Løft hodene, dere porter! Og dere evige dører, løft dere, så herlighetens konge kan dra inn!</verse><verse id="10">Hvem er denne herlighetens konge? - Herren, hærskarenes Gud, han er herlighetens konge. Sela.</verse></chapter><chapter id="25"><verse id="1">Av David. Til deg, Herre, løfter jeg min sjel.</verse><verse id="2">Min Gud, til deg setter jeg min lit. La meg ikke bli til skamme. La ikke mine fiender triumfere over meg.</verse><verse id="3">Ja, ingen av dem som venter på deg, skal bli til skamme. De skal bli til skamme som er troløse uten grunn.</verse><verse id="4">Herre, la meg kjenne dine veier! Lær meg dine stier!</verse><verse id="5">Led meg i din sannhet og lær meg, for du er min frelses Gud. På deg venter jeg hele dagen.</verse><verse id="6">Herre, kom din barmhjertighet i hu og din miskunnhets gjerninger, for de er fra evighet.</verse><verse id="7">Kom ikke i hu min ungdoms synder og mine overtredelser! Kom meg i hu etter din miskunnhet, Herre, for din godhets skyld!</verse><verse id="8">Herren er god og rettvis, derfor lærer han syndere veien.</verse><verse id="9">Han leder de nedbøyde i det som rett er, og lærer de ydmyke sin vei.</verse><verse id="10">Alle Herrens stier er miskunn og trofasthet mot dem som holder hans pakt og hans vitnesbyrd.</verse><verse id="11">For ditt navns skyld, Herre, forlat meg min misgjerning! For den er stor.</verse><verse id="12">Hvem er den mann som frykter Herren? Ham lærer han den vei han skal velge.</verse><verse id="13">Hans sjel skal stadig ha det godt. Hans ætt skal arve landet.</verse><verse id="14">Herren har fortrolig samfunn med dem som frykter ham, og hans pakt skal bli dem kunngjort.</verse><verse id="15">Mine øyne er alltid vendt til Herren, for han drar mine føtter ut av garnet.</verse><verse id="16">Vend deg til meg og vær meg nådig! For jeg er ensom og elendig.</verse><verse id="17">Mitt hjertes angst har de gjort stor. Før meg ut av mine trengsler!</verse><verse id="18">Se min nød og min plage, og forlat meg alle mine synder!</verse><verse id="19">Se mine fiender, for de er mange. De hater meg med et voldsomt hat.</verse><verse id="20">Bevar min sjel og fri meg ut! La meg ikke bli til skamme, for jeg tar min tilflukt til deg.</verse><verse id="21">La rettsinn og oppriktighet verne meg, for jeg venter på deg.</verse><verse id="22">Gud, forløs Israel fra alle dets trengsler!</verse></chapter><chapter id="26"><verse id="1">Av David. Hjelp meg til min rett, Herre! For jeg har vandret i min uskyld, og på Herren stoler jeg uten å vakle.</verse><verse id="2">Prøv meg, Herre, og gransk meg, ransak mine nyrer og mitt hjerte.</verse><verse id="3">For din miskunnhet er for mine øyne, og jeg vandrer i din sannhet.</verse><verse id="4">Jeg sitter ikke sammen med løgnere, og går ikke i lag med falske mennesker.</verse><verse id="5">Jeg hater de ondes forsamling og sitter ikke hos de ugudelige.</verse><verse id="6">Jeg vasker mine hender i uskyld, og vil ferdes om ditt alter, Herre,</verse><verse id="7">så jeg kan la takkesang lyde klart og fortelle alle dine undergjerninger.</verse><verse id="8">Herre, jeg elsker ditt hus, din bolig, stedet hvor din herlighet bor.</verse><verse id="9">Rykk ikke min sjel bort med syndere eller mitt liv med blodtørstige menn,</verse><verse id="10">som har onde planer i sine hender og sin høyre hånd full av bestikkelse.</verse><verse id="11">Men jeg vandrer i min uskyld. Forløs meg og vær meg nådig.</verse><verse id="12">Min fot står på jevn grunn. I forsamlingene vil jeg prise Herren.</verse></chapter><chapter id="27"><verse id="1">Av David. Herren er mitt lys og min frelse, hvem skulle jeg frykte? Herren er mitt livs vern, hvem skulle jeg engstes for?</verse><verse id="2">Når ugjerningsmenn kommer imot meg for å sluke meg - mine motstandere og mine fiender, så snubler og faller de selv.</verse><verse id="3">Om en hær leirer seg imot meg, frykter ikke mitt hjerte. Om krig reiser seg imot meg, enda er jeg trygg.</verse><verse id="4">Én ting har jeg bedt Herren om, det søker jeg etter: At jeg må bo i Herrens hus alle mitt livs dager for å skue Herrens prakt og grunne i hans tempel.</verse><verse id="5">For han gjemmer meg i sin hytte på den onde dag, han skjuler meg i sitt skjermende telt. På en klippe fører han meg opp.</verse><verse id="6">Nå løfter jeg mitt hode høyt over mine fiender rundt omkring meg. Jeg vil ofre jubeloffer i hans telt. Jeg vil synge og lovsynge for Herren.</verse><verse id="7">Herre, hør min røst når jeg roper, vær meg nådig og svar meg!</verse><verse id="8">Mitt hjerte holder fram for deg [ditt ord]: Søk mitt åsyn! - Herre, jeg søker ditt åsyn.</verse><verse id="9">Skjul ikke ditt åsyn for meg! Støt ikke din tjener bort i din vrede. Min hjelp har du vært. Slipp meg ikke og forlat meg ikke, min frelses Gud!</verse><verse id="10">For min far og min mor har forlatt meg, men Herren vil ta meg opp.</verse><verse id="11">Herre, lær meg din vei, og led meg på den rette sti for mine fienders skyld.</verse><verse id="12">Overgi meg ikke til mine fienders mordlyst! For falske vitner står opp imot meg, de fnyser av vold.</verse><verse id="13">Å, om jeg ikke trodde at jeg skulle se Herrens godhet i de levendes land!</verse><verse id="14">Vent på Herren! Vær ved godt mot! Ditt hjerte være sterkt! Ja, vent på Herren!</verse></chapter><chapter id="28"><verse id="1">Av David. Til deg roper jeg, Herre. Min klippe, vær ikke døv imot meg, for at jeg ikke - om du tier til meg - skal bli lik dem som går ned i graven.</verse><verse id="2">Hør mine inderlige bønners røst når jeg roper til deg, når jeg løfter mine hender mot Det aller helligste i ditt tempel.</verse><verse id="3">Riv meg ikke bort sammen med de ugudelige og med dem som gjør urett. De taler fred med sin neste, enda det er ondskap i deres hjerte.</verse><verse id="4">Gi dem igjen etter deres gjerning og etter deres onde fremferd! Gi dem igjen etter deres henders gjerning, gjengjeld dem for det de har gjort!</verse><verse id="5">For de akter ikke på Herrens verk eller på hans henders gjerning. Han skal bryte dem ned og ikke bygge dem opp.</verse><verse id="6">Lovet være Herren, fordi han har hørt mine inderlige bønners røst!</verse><verse id="7">Herren er min styrke og mitt skjold. Til ham har mitt hjerte satt sin lit, og jeg blir hjulpet. Derfor fryder mitt hjerte seg, og jeg vil prise ham med min sang.</verse><verse id="8">Herren er deres styrke. Han er et frelsens vern for sin salvede.</verse><verse id="9">Frels ditt folk og velsign din arv! Fø dem som deres hyrde og bær dem til evig tid.</verse></chapter><chapter id="29"><verse id="1">En salme av David. Gi Herren - dere Guds sønner* - gi Herren ære og makt!</verse><verse id="2">Gi Herren hans navns ære, tilbe Herren i hellig skrud.</verse><verse id="3">Herrens røst lyder over vannene, ærens Gud tordner - Herren over de store vann.</verse><verse id="4">Herrens røst lyder med kraft, Herrens røst med herlighet.</verse><verse id="5">Herrens røst bryter sedertrær, ja, Herren bryter i stykker Libanons sedrer,</verse><verse id="6">han får dem til å hoppe som en kalv, Libanon og Sirjon som en ung villokse.</verse><verse id="7">Herrens røst slynger ut kløvde flammer av ild.</verse><verse id="8">Herrens røst får ørkenen til å skjelve, Herren får Kadesj-ørkenen til å skjelve.</verse><verse id="9">Herrens røst får hindene til å føde og gjør skogene bare. Og alt i hans tempel sier: Ære!</verse><verse id="10">Herren tronte på vannflommens tid, og Herren troner som konge for evig.</verse><verse id="11">Herren skal gi sitt folk kraft. Herren skal velsigne sitt folk med fred.</verse></chapter><chapter id="30"><verse id="1">En salme. En sang ved husets innvielse. Av David.</verse><verse id="2">Jeg vil opphøye deg, Herre! For du har løftet meg opp, og du har ikke latt mine fiender glede seg over meg.</verse><verse id="3">Herre min Gud! Jeg ropte til deg, og du helbredet meg.</verse><verse id="4">Herre, du har ført min sjel opp fra dødsriket. Du holdt meg i live så jeg ikke skulle gå i graven.</verse><verse id="5">Lovsyng Herren, dere hans fromme! Pris hans hellige navn!</verse><verse id="6">For et øyeblikk varer hans vrede, en livstid hans nåde. Om kvelden kommer gråt som gjest, om morgenen er det frydesang.</verse><verse id="7">Men jeg sa i min trygghet: Aldri i evighet skal jeg rokkes!</verse><verse id="8">Herre, i din nåde hadde du grunnfestet mitt fjell. Du skjulte ditt åsyn, da ble jeg forferdet.</verse><verse id="9">Til deg, Herre, ropte jeg, og ydmykt ba jeg til Herren:</verse><verse id="10">Hva vinning er det i mitt blod, at jeg farer ned i graven? Vil vel støvet prise deg, vil det forkynne din trofasthet?</verse><verse id="11">Hør, Herre, og vær meg nådig! Herre, vær du min hjelper!</verse><verse id="12">Du har vendt min klage til dans for meg. Du løste av meg mine sørgeklær og har ombundet meg med glede,</verse></chapter><chapter id="31"><verse id="1">Til sangmesteren. En salme. Av David.</verse><verse id="2">Til deg, Herre, tar jeg min tilflukt, la meg aldri i evighet bli til skamme. Frels meg ved din rettferdighet.</verse><verse id="3">Vend ditt øre til meg! Skynd deg og fri meg ut! Vær du mitt klippevern, en borg til min frelse.</verse><verse id="4">For du er min klippe og min borg. For ditt navns skyld vil du føre og lede meg.</verse><verse id="5">Du vil ta meg ut av garnet som de hemmelig har lagt for meg, for du er mitt vern.</verse><verse id="6">I din hånd overgir jeg min ånd, du forløser meg, Herre, du trofaste Gud.</verse><verse id="7">Jeg hater dem som akter på tomme avguder. Men jeg - jeg setter min lit til Herren.</verse><verse id="8">Jeg vil fryde og glede meg over din miskunnhet, for du har sett min nød, du kjenner min sjels trengsler.</verse><verse id="9">Du overga meg ikke i fiendens hånd. Du satte mine føtter på et rommelig sted.</verse><verse id="10">Vær meg nådig, Herre, for jeg er i trengsel. Mitt øye fortæres av sorg, ja, også min sjel og mitt legeme.</verse><verse id="11">For mitt liv svinner bort med sorg, og mine år med sukk. Min kraft er brutt for min misgjernings skyld, og mine ben er uttært.</verse><verse id="12">På grunn av mine fiender er jeg blitt til spott for mine naboer og til skrekk for mine kjenninger. De som ser meg på gaten, flykter for meg.</verse><verse id="13">Jeg er glemt og ute av hjertet som en død. Jeg er blitt som et knust kar.</verse><verse id="14">Jeg hører mange som baktaler - redsel på alle kanter! De samrår seg mot meg og lurer på å ta mitt liv.</verse><verse id="15">Men jeg - jeg setter min lit til deg, Herre! Jeg sier: Du er min Gud!</verse><verse id="16">I din hånd er mine tider. Redd meg fra mine fienders hånd og fra mine forfølgere!</verse><verse id="17">La ditt åsyn lyse over din tjener! Frels meg ved din miskunnhet.</verse><verse id="18">Herre, la meg ikke bli til skamme! For jeg kaller på deg. La de ugudelige bli til skamme, bli tause i dødsriket.</verse><verse id="19">La løgnaktige lepper bli stumme, de som med overmot og forakt taler frekt imot den rettferdige.</verse><verse id="20">Hvor stor din godhet er, som du har gjemt til dem som frykter deg, som du har vist mot dem som tar sin tilflukt til deg, for øynene på menneskenes barn.</verse><verse id="21">Du gjemmer dem i ditt åsyns skjulested mot menneskers sammensvergelser. Du skjuler dem i en hytte mot trettekjære tunger.</verse><verse id="22">Lovet være Herren! For han har på underfull måte vist sin miskunnhet mot meg i en beleiret by.</verse><verse id="23">Og jeg, jeg sa i min angst: Jeg er støtt bort fra dine øyne! - Men du hørte mine inderlige bønners røst da jeg ropte til deg.</verse><verse id="24">Elsk Herren, alle dere hans fromme! Herren bevarer de trofaste. Men den som farer overmodig fram, gjengjelder han i fullt mål.</verse></chapter><chapter id="32"><verse id="1">Av David. En læresalme. Salig er den som har fått sin overtredelse forlatt og sin synd skjult.</verse><verse id="2">Salig er det mennesket som Herren ikke tilregner misgjerning, og som er uten svik i sin ånd.</verse><verse id="3">Da jeg tidde, ble mine ben tæret bort, idet jeg stønnet hele dagen.</verse><verse id="4">For dag og natt lå din hånd tungt på meg. Min livssaft svant som i sommerens tørke. Sela.</verse><verse id="5">Jeg bekjente min synd for deg og skjulte ikke min skyld. Jeg sa: Jeg vil bekjenne mine misgjerninger for Herren! - Og du tok bort min syndeskyld. Sela.</verse><verse id="6">Derfor, la hver from be til deg den tid du er å finne. Visselig, når store vannflommer kommer, til ham skal de ikke nå.</verse><verse id="7">Du er mitt skjulested! Du vokter meg for trengsel. Med frelses jubel omgir du meg. Sela.</verse><verse id="8">Jeg vil lære deg og vise deg den veien du skal vandre, jeg vil gi deg råd med mitt øye.</verse><verse id="9">Vær ikke lik hest og muldyr, som ikke har forstand! Deres smykke er tømme og bissel til å tvinge dem med. De vil ikke komme nær til deg.</verse><verse id="10">Den ugudelige har mange plager. Men den som setter sin lit til Herren, omgir han med miskunn.</verse><verse id="11">Gled dere i Herren! Dere rettferdige, fryd dere! Og juble, alle oppriktige av hjertet!</verse></chapter><chapter id="33"><verse id="1">Rop med fryd for Herren, dere rettferdige! Lovsang sømmer seg for de oppriktige.</verse><verse id="2">Pris Herren til sitar, lovsyng ham til tistrenget harpe!</verse><verse id="3">Syng for ham en ny sang, spill fagert med frydesang!</verse><verse id="4">For Herrens ord er sant, all hans gjerning er trofast.</verse><verse id="5">Han elsker rettferd og rett, jorden er full av hans miskunnhet.</verse><verse id="6">Himlene er skapt ved Herrens ord, og all deres hær ved hans munns åndepust.</verse><verse id="7">Han samler havets vann som en dynge, han legger de dype vann i forrådshus.</verse><verse id="8">La all jorden frykte for Herren, og alle dem som bor i verden, beve for ham!</verse><verse id="9">For han talte, og det skjedde. Han bød, og det sto der.</verse><verse id="10">Herren omstyrter hedningenes råd, han gjør folkenes tanker til intet.</verse><verse id="11">Herrens råd står fast for evig, hans hjertes tanker fra slekt til slekt.</verse><verse id="12">Salig er det folket som har Herren til sin Gud, det folket han har utvalgt til sin eiendom!</verse><verse id="13">Fra himmelen skuer Herren ned, han ser alle menneskenes barn.</verse><verse id="14">Fra det stedet hvor han bor, ser han ned til alle dem som bor på jorden.</verse><verse id="15">Han er den som har skapt deres hjerter - alle sammen, og han gir akt på alle deres gjerninger.</verse><verse id="16">En konge frelses ikke ved sin store makt, en helt reddes ikke ved sin store kraft.</verse><verse id="17">Hesten er ikke å stole på til frelse, og med sin store styrke redder den ikke.</verse><verse id="18">Se, Herrens øye ser til dem som frykter ham, som venter på hans miskunn,</verse><verse id="19">for å fri deres sjel fra døden og holde dem i live under hungersnød.</verse><verse id="20">Vår sjel venter på Herren! Han er vår hjelp og vårt skjold.</verse><verse id="21">Ja, i ham fryder vårt hjerte seg, fordi vi setter vår lit til hans hellige navn.</verse><verse id="22">Din miskunnhet være over oss, Herre, slik som vi håper på deg!</verse></chapter><chapter id="34"><verse id="1">Av David, da han oppførte seg som vanvittig for Abimelek*, som jaget ham fra seg, og han dro bort.</verse><verse id="2">Jeg vil love Herren til hver tid, hans pris skal alltid være i min munn.</verse><verse id="3">Min sjel skal rose seg av Herren. De nedbøyde skal høre det og glede seg.</verse><verse id="4">Pris Herrens storhet med meg, og la oss sammen opphøye hans navn!</verse><verse id="5">Jeg søkte Herren, og han svarte meg, han fridde meg fra alt det som forferdet meg.</verse><verse id="6">De så opp til ham og strålte av glede, og deres ansikt rødmet aldri av skam.</verse><verse id="7">Denne elendige ropte, og Herren hørte, han frelste ham ut av alle hans trengsler.</verse><verse id="8">Herrens engel slår leir rundt omkring dem som frykter ham, og han frir dem ut.</verse><verse id="9">Smak og se at Herren er god! Salig er den mannen som tar sin tilflukt til ham.</verse><verse id="10">Frykt Herren, dere hans hellige! De som frykter ham, mangler ikke noen ting.</verse><verse id="11">Unge løver lider nød og sulter, men de som søker Herren, skal ikke mangle noe godt.</verse><verse id="12">Kom, barn! Hør på meg! Jeg vil lære dere å frykte Herren.</verse><verse id="13">Hvem er den mannen som har lyst til liv, som ønsker seg dager til å se lykke?</verse><verse id="14">Hold da din tunge fra ondt og dine lepper fra å tale svik!</verse><verse id="15">Vik fra ondt og gjør godt, søk fred og jag etter den!</verse><verse id="16">Herrens øyne er vendt til de rettferdige, og hans ører til deres rop.</verse><verse id="17">Herrens åsyn er imot dem som gjør ondt, for å utrydde minnet om dem fra jorden.</verse><verse id="18">De rettferdige roper og Herren hører, av alle deres trengsler frir han dem ut.</verse><verse id="19">Herren er nær hos dem som har et nedbrutt hjerte, og han frelser dem som har en knust ånd.</verse><verse id="20">Mange er den rettferdiges ulykker, men Herren frir ham fra dem alle.</verse><verse id="21">Han tar vare på alle hans ben, ikke ett av dem blir brutt.</verse><verse id="22">Ulykke dreper den ugudelige, og de som hater den rettferdige, dømmes skyldige.</verse></chapter><chapter id="35"><verse id="1">Av David. Trett, Herre, med dem som tretter med meg! Strid mot dem som strider mot meg!</verse><verse id="2">Grip skjold og verge, reis deg til hjelp for meg!</verse><verse id="3">Dra spydet fram og steng veien for mine forfølgere! Si til min sjel: Jeg er din frelse!</verse><verse id="4">La dem få skam og vanære, de som står meg etter livet! La dem som tenker ut ondt imot meg, vike tilbake med skam.</verse><verse id="5">La dem bli som agner for vinden! Må Herrens engel støte dem bort!</verse><verse id="6">La deres vei bli mørk og glatt! Må Herrens engel forfølge dem!</verse><verse id="7">For uten grunn har de hemmelig gjort i stand sin garngrav for meg, uten grunn har de gravd en fallgrav for mitt liv.</verse><verse id="8">La ødeleggelse uventet komme over ham! La ham selv bli fanget i garnet som han hemmelig har satt ut, la ham falle i det til sin ødeleggelse.</verse><verse id="9">Min sjel skal glede seg i Herren, fryde seg i hans frelse.</verse><verse id="10">Alle mine ben skal si: Hvem er som du, Herre? Du som frir den elendige fra den som er for sterk for ham, som frir den elendige og fattige fra den som plyndrer ham.</verse><verse id="11">Urettferdige vitner reiser seg, de spør meg om ting jeg ikke vet.</verse><verse id="12">De gjengjelder meg godt med ondt. Min sjel er forlatt.</verse><verse id="13">Og jeg, jeg kledde meg i sørgeklær da de var syke. Jeg plaget min sjel med faste, min bønn vendte tilbake til min barm!</verse><verse id="14">Jeg gikk omkring som om det var min venn, min bror. Jeg gikk nedbøyd i sørgeklær lik en som sørger over sin mor.</verse><verse id="15">Men når jeg snubler, gleder de seg og flokker seg sammen. Usle mennesker flokker seg om meg uten at jeg vet om det, de river i meg uten opphold.</verse><verse id="16">Lik skamløse som spotter for et stykke brød, skjærer de tenner imot meg.</verse><verse id="17">Herre, hvor lenge vil du se på? Fri min sjel fra deres herjinger, mitt eneste fra de unge løvene.</verse><verse id="18">Jeg vil prise deg i en stor forsamling, love deg der hvor det er mye folk.</verse><verse id="19">La ikke dem som uten grunn er mine fiender, glede seg over meg. La ikke dem som hater meg uten årsak, blunke med øyet.</verse><verse id="20">For de taler ikke fred, men tenker ut svik mot de stille i landet.</verse><verse id="21">De lukker sin munn vidt opp mot meg og sier: Ha-ha! våre øyne har sett det!</verse><verse id="22">Du ser det, Herre, ti ikke! Herre, vær ikke langt borte fra meg!</verse><verse id="23">Våkn opp og bli våken for å gi meg rett, min Gud og Herre, for å føre min sak!</verse><verse id="24">Døm meg etter din rettferdighet, Herre, min Gud! La dem ikke glede seg over meg!</verse><verse id="25">La dem ikke si i sitt hjerte: Ha-ha! som vi ønsket! La dem ikke si: Vi har oppslukt ham!</verse><verse id="26">La alle dem som gleder seg over min ulykke, få vanære og bli til skamme! La dem som opphøyer seg over meg, bli kledd i skam og skjensel.</verse><verse id="27">La dem juble og glede seg, som unner meg min rett. La dem alltid si: Høylovet være Herren, som unner sin tjener at det går ham vel!</verse><verse id="28">Da skal min tunge love din rettferdighet og prise deg hele dagen.</verse></chapter><chapter id="36"><verse id="1">Til sangmesteren. Av Herrens tjener, av David.</verse><verse id="2">Synden taler til den ugudelige i hans hjertes innerste. Det er ingen frykt for Gud hos ham.</verse><verse id="3">For en smigrer ham i hans øyne ved å finne hans synd, ved å hate ham.</verse><verse id="4">Hans munns ord er urett og svik, han har sluttet å gå klokt fram, å gjøre godt.</verse><verse id="5">På sitt leie tenker han ut urett, han stiller seg på en vei som ikke er god. Han hater ikke det onde.</verse><verse id="6">Herre, til himmelen når din miskunnhet, din trofasthet til skyene.</verse><verse id="7">Din rettferdighet er som mektige fjell, dine dommer er et stort dyp. Mennesker og dyr frelser du, Herre!</verse><verse id="8">Hvor dyrebar er din miskunnhet, Gud! Menneskenes barn søker ly i dine vingers skygge.</verse><verse id="9">De blir rikelig mettet av det gode i ditt hus, og av dine gleders strøm gir du dem å drikke.</verse><verse id="10">For hos deg er livets kilde. I ditt lys ser vi lys.</verse><verse id="11">La din miskunnhet vare ved for dem som kjenner deg, og din rettferdighet for de oppriktige av hjertet.</verse><verse id="12">La ikke de stoltes fot få trå meg ned, og la ikke de ugudeliges hånd jage meg bort!</verse></chapter><chapter id="37"><verse id="1">Av David. La ikke din vrede opptennes over de onde, misunn ikke dem som gjør urett.</verse><verse id="2">For som gresset blir de hurtig skåret av, og som grønne vekster visner de ned.</verse><verse id="3">Sett din lit til Herren og gjør godt. Bo i landet, og legg vinn på trofasthet.</verse><verse id="4">Gled deg i Herren! Så skal han gi deg det ditt hjerte trakter etter.</verse><verse id="5">Velt din vei over på Herren og stol på ham! Han skal gjøre det.</verse><verse id="6">Han skal la din rettferdighet bryte fram som lyset og din rett som lyset midt på dagen.</verse><verse id="7">Vær stille for Herren og vent på ham! La ikke din vrede opptennes over den som har lykke på sin vei, over den mannen som setter i verk onde planer.</verse><verse id="8">Avstå fra vrede og la harme fare! La ikke din vrede opptennes, det fører bare til det som ondt er.</verse><verse id="9">For de som gjør ondt, skal utryddes, men de som venter på Herren, skal arve landet.</verse><verse id="10">Om en liten stund, så er den ugudelige ikke mer. Ser du etter på hans sted, så er han borte.</verse><verse id="11">Men de nedbøyde skal arve landet og glede seg over rik fred.</verse><verse id="12">Den ugudelige pønsker på ondt imot den rettferdige og skjærer tenner mot ham.</verse><verse id="13">Herren ler av ham, for han ser at hans dag kommer.</verse><verse id="14">De onde drar sverdet og spenner sin bue for å felle den elendige og fattige, for å drepe dem som vandrer oppriktig.</verse><verse id="15">Deres sverd skal komme i deres eget hjerte, og deres buer skal brytes i stykker.</verse><verse id="16">Bedre det lille som de rettferdige har, enn mange ugudeliges rikdom.</verse><verse id="17">For de ugudeliges armer skal brytes, men Herren støtter de rettferdige.</verse><verse id="18">Herren kjenner de ulasteliges dager, deres arv skal bli til evig tid.</verse><verse id="19">De skal ikke bli til skamme i den onde tid, i hungerens dager skal de bli mette.</verse><verse id="20">For de gudløse går til grunne. Herrens fiender vil bli som blomsterprakten på marken - de blir borte, de forsvinner som røk.</verse><verse id="21">Den ugudelige låner og betaler ikke, men den rettferdige forbarmer seg og gir.</verse><verse id="22">For de Herren velsigner, skal arve landet, men de han forbanner, skal utryddes.</verse><verse id="23">Herren gjør en manns gange stø, og han har velbehag i hans vei.</verse><verse id="24">Når han snubler, faller han ikke til jorden, for Herren støtter hans hånd.</verse><verse id="25">Jeg har vært ung og blitt gammel, men jeg har ikke sett den rettferdige forlatt eller hans avkom lete etter brød.</verse><verse id="26">Hele dagen er han barmhjertig og låner ut, og hans etterkommere blir til velsignelse.</verse><verse id="27">Vik fra ondt og gjør godt! Da skal du bo trygt for evig.</verse><verse id="28">For Herren elsker det som er rett. Han forlater ikke sine fromme. Til evig tid blir de bevart. Men de ugudeliges etterslekt blir utryddet.</verse><verse id="29">De rettferdige skal arve landet og få bo i det for evig.</verse><verse id="30">Den rettferdiges munn taler visdom, og hans tunge sier det som rett er.</verse><verse id="31">Hans Guds lov er i hans hjerte, hans trinn vakler ikke.</verse><verse id="32">Den ugudelige lurer på den rettferdige og søker å drepe ham.</verse><verse id="33">Herren overgir ham ikke i hans hånd, og lar ham ikke bli dømt når han blir stilt for retten.</verse><verse id="34">Vent på Herren og ta vare på hans vei! Så skal han opphøye deg til å arve landet. Du skal se at de ugudelige blir utryddet.</verse><verse id="35">Jeg så en ugudelig tyrann, han utbredte seg som et grønt tre i sin egen jordbunn.</verse><verse id="36">Men han forsvant, og se, han var ikke mer. Jeg lette etter ham, men han var ikke å finne.</verse><verse id="37">Gi akt på de ulastelige, og se på den som er oppriktig! For fredens mann har fremtid.</verse><verse id="38">Men overtrederne går til grunne alle sammen, og de ugudeliges fremtid skal avskjæres.</verse><verse id="39">De rettferdiges frelse er fra Herren - deres sterke vern i nødens tid.</verse><verse id="40">Og Herren hjelper dem og redder dem. Han frir dem fra de onde og frelser dem, for de tar sin tilflukt til ham.</verse></chapter><chapter id="38"><verse id="1">En salme av David. Til påminning.</verse><verse id="2">Herre, straff meg ikke i din vrede, og tukt meg ikke i din brennende harme.</verse><verse id="3">For dine piler har rammet meg og din hånd ligger tungt på meg.</verse><verse id="4">Det er ikke noe friskt i min kropp for din vredes skyld, det er ingen fred i mine ben for min synds skyld.</verse><verse id="5">For mine misgjerninger stiger over mitt hode, de er som en stor byrde, de er altfor tunge for meg.</verse><verse id="6">Jeg har stinkende sår, det renner verk av dem for min dårskaps skyld.</verse><verse id="7">Jeg er kroket og fullstendig nedbøyd, hele dagen går jeg i sørgeklær.</verse><verse id="8">Mine lender er fulle av brann, og det er intet friskt i min kropp.</verse><verse id="9">Jeg er kald og stiv og aldeles knust. Fordi mitt hjerte stønner, må jeg skrike ut.</verse><verse id="10">Herre, for ditt åsyn er all min lengsel, mitt sukk er ikke skjult for deg.</verse><verse id="11">Mitt hjerte slår heftig, min kraft svinner, og mine øynes lys, selv det er borte for meg.</verse><verse id="12">Mine kjære og mine venner holder seg på avstand fra min plage, og mine nærmeste står langt borte.</verse><verse id="13">De som står meg etter livet, setter snarer, og de som søker min ulykke, taler om ødeleggelse. På svik tenker de hele dagen.</verse><verse id="14">Men jeg er lik en døv, jeg hører ikke, lik en stum som ikke åpner munnen.</verse><verse id="15">Ja, jeg er lik en mann som ikke hører, og som ikke har gjenmæle i sin munn.</verse><verse id="16">For til deg, Herre, står mitt håp. Du vil svare, Herre, min Gud.</verse><verse id="17">For jeg sier: De vil ellers glede seg over meg! Når min fot vakler, vil de opphøye seg over meg.</verse><verse id="18">For jeg er nær ved å falle, min smerte står alltid for meg.</verse><verse id="19">Ja, jeg bekjenner min misgjerning, jeg sørger over min synd.</verse><verse id="20">Mine fiender er livskraftige og sterke, og mange er de som hater meg uten grunn.</verse><verse id="21">De som gjengjelder godt med ondt, er imot meg, fordi jeg jager etter det gode.</verse><verse id="22">Gå ikke fra meg, Herre! Min Gud, vær ikke langt borte fra meg!</verse></chapter><chapter id="39"><verse id="1">Til sangmesteren. Til Jedutun*. En salme av David.</verse><verse id="2">Jeg sa: Jeg vil vokte mine veier så jeg ikke synder med tungen. Jeg vil legge munnkurv på min munn, så lenge den ugudelige ennå er for mine øyne.</verse><verse id="3">Jeg ble stum og stille. Også det gode tidde jeg med, men min smerte ble bare verre.</verse><verse id="4">Mitt hjerte var hett i meg. Ved at jeg grublet, ble ild opptent. - Jeg talte med min tunge:</verse><verse id="5">Herre, la meg få vite min ende, hvor mange mine dager skal bli! La meg få vite hvor forgjengelig jeg er.</verse><verse id="6">Se, som en håndsbredd har du satt mine dager, min livstid er som intet for deg. Sannelig, bare tomhet er hvert menneske, hvor fast han enn står. Sela.</verse><verse id="7">Som et skyggebilde vandrer mannen, han hisser seg opp til ingen nytte. Han hoper opp, men vet ikke hvem som skal samle det inn.</verse><verse id="8">Og nå, hva venter jeg på, Herre? Mitt håp står til deg.</verse><verse id="9">Frels meg fra alle mine overtredelser, gjør meg ikke til spott for dåren.</verse><verse id="10">Jeg tier og åpner ikke min munn, for det er du som har gjort det.</verse><verse id="11">Ta din plage bort fra meg. Jeg blir til intet når du slår med din hånd.</verse><verse id="12">Tukter du en mann med straff for misgjerning, da fortærer du hans herlighet, som møll fortærer. Hvert menneske er bare tomhet. Sela.</verse><verse id="13">Hør min bønn, Herre! Vend øret til mitt rop, og ti ikke til min gråt! For jeg er en gjest hos deg, en fremmed som alle mine fedre.</verse></chapter><chapter id="40"><verse id="1">Til sangmesteren. Av David. En salme.</verse><verse id="2">Jeg ventet, ja ventet på Herren. Da bøyde han seg til meg og hørte mitt rop.</verse><verse id="3">Han dro meg opp av fordervelsens grav, av den dype gjørmen. Han satte mine føtter på en klippe, han gjorde mine trinn faste.</verse><verse id="4">Han la i min munn en ny sang, en lovsang for vår Gud. Mange skal se det og frykte, og sette sin lit til Herren.</verse><verse id="5">Salig er den mannen som setter sin lit til Herren, som ikke akter på de overmodige og dem som gir seg av med løgn.</verse><verse id="6">Herre, min Gud! Mange er de under du har gjort, og mange er dine tanker for oss! Ingen kan lignes med deg. Vil jeg kunngjøre dem og tale om dem, er de flere enn at de kan telles.</verse><verse id="7">Slaktoffer og matoffer har du ikke lyst til - du har boret mine ører - brennoffer og syndoffer krever du ikke.</verse><verse id="8">Da sa jeg: Se, jeg kommer, i bokrullen er det skrevet om meg.</verse><verse id="9">Å gjøre din vilje, min Gud, er min lyst, og din lov er i mitt hjerte.</verse><verse id="10">Jeg bar fram godt budskap om rettferdighet i en stor forsamling. Se, jeg lukket ikke mine lepper. Herre, du vet det.</verse><verse id="11">Jeg holdt ikke din rettferdighet skjult i mitt hjerte, jeg har kunngjort din trofasthet og din frelse. Jeg skjulte ikke din miskunnhet og din sannhet for en stor forsamling.</verse><verse id="12">Du, Herre, vil ikke holde tilbake din barmhjertighet for meg. Din miskunnhet og din sannhet vil alltid bevare meg.</verse><verse id="13">For trengsler uten tall omgir meg, mine misgjerninger har grepet meg, så jeg ikke kan se. De er flere enn hårene på mitt hode, og mitt hjerte har sviktet meg.</verse><verse id="14">La det behage deg, Herre, å fri meg ut! Herre, skynd deg å hjelpe meg!</verse><verse id="15">La alle dem som står meg etter livet og vil rive det bort, bli til skam og spott! La dem som ønsker ulykke over meg, vike tilbake og bli til skamme.</verse><verse id="16">La dem som sier til meg: Ha-ha! - bli forferdet på grunn av sin egen skam.</verse><verse id="17">La alle dem som søker deg, fryde og glede seg i deg! La dem som elsker din frelse, alltid si: Høylovet være Herren!</verse></chapter><chapter id="41"><verse id="1">Til sangmesteren. En salme av David.</verse><verse id="2">Salig er den som akter på den hjelpeløse! På den onde dagen skal Herren fri ham ut.</verse><verse id="3">Herren vil verne ham og holde ham i live. Han skal prises lykkelig i landet, og du skal visselig ikke overgi ham til hans fienders mordlyst.</verse><verse id="4">Herren skal støtte ham på sykesengen. Du forvandler hele hans leie under hans sykdom.</verse><verse id="5">Jeg sier: Herre, vær meg nådig! Helbred min sjel! For jeg har syndet mot deg.</verse><verse id="6">Mine fiender taler ondt om meg: Når skal han dø og hans navn gå til grunne?</verse><verse id="7">Og kommer det en for å se til meg, taler han falske ord. Hans hjerte samler seg ondskap. Han går ut og taler om det.</verse><verse id="8">Alle de som hater meg, hvisker sammen imot meg. Det som skader meg, tenker de ut mot meg.</verse><verse id="9">Fordervelse er øst ut over ham - han ligger der og står ikke opp mer.</verse><verse id="10">Også den mannen som jeg levde i fred med, som jeg stolte på, han som åt mitt brød, har løftet opp sin hæl imot meg.</verse><verse id="11">Men du, Herre, vær meg nådig og hjelp meg opp! Så vil jeg gjengjelde dem!</verse><verse id="12">På dette kjenner jeg at du har behag i meg: At min fiende ikke får triumfere over meg.</verse><verse id="13">Du holder meg oppe i min uskyld, og du setter meg for ditt åsyn for evig.</verse></chapter><chapter id="42"><verse id="1">Til sangmesteren. En læresalme. Av Korahs barn*.</verse><verse id="2">Som en hjort skriker etter rennende bekker, slik skriker min sjel etter deg, Gud.</verse><verse id="3">Min sjel tørster etter Gud, etter den levende Gud. Når skal jeg komme og tre fram for Guds åsyn?</verse><verse id="4">Mine tårer er min mat dag og natt, fordi man hele dagen sier til meg: Hvor er din Gud?</verse><verse id="5">Dette må jeg minnes og utøse min sjel i meg - hvordan jeg dro fram i den store skaren, vandret med den til Guds hus med fryderop og lovsangs lyd, en høytidsskare.</verse><verse id="6">Hvorfor er du nedbøyd, min sjel, og bruser i meg? Vent på Gud! For ennå skal jeg prise ham for frelse fra hans åsyn.</verse><verse id="7">Min Gud! Min sjel er nedbøyd i meg. Derfor kommer jeg deg i hu fra Jordans land og Hermons høyder, fra det lille fjellet.</verse><verse id="8">Dyp kaller på dyp ved lyden av dine fossefall. Alle dine brenninger og dine bølger går over meg.</verse><verse id="9">Om dagen sender Herren sin miskunnhet, og om natten er hans sang hos meg, bønn til mitt livs Gud.</verse><verse id="10">Jeg må si til Gud, min klippe: Hvorfor har du glemt meg? Hvorfor skal jeg gå i sørgeklær mens fienden undertrykker meg?</verse><verse id="11">Det er som om mine ben ble knust, når mine fiender håner meg, når de hele dagen sier til meg: Hvor er din Gud?</verse></chapter><chapter id="43"><verse id="1">Tilkjenn meg min rett, Gud! Før min sak mot et folk uten barmhjertighet, og frels meg fra falske og urettferdige menn!</verse><verse id="2">For du er min styrkes Gud. Hvorfor har du forkastet meg? Hvorfor skal jeg gå i sørgeklær mens fienden undertrykker meg?</verse><verse id="3">Send ditt lys og din sannhet, la dem lede meg! La dem føre meg til ditt hellige berg og til dine boliger.</verse><verse id="4">Så kan jeg komme til Guds alter, til min fryds og gledes Gud. Jeg kan prise deg til sitar, Gud, min Gud.</verse><verse id="5">Hvorfor er du nedbøyd, min sjel? Hvorfor bruser du i meg? Sett ditt håp til Gud! Jeg skal ennå prise ham, mitt åsyns frelse og min Gud.</verse></chapter><chapter id="44"><verse id="1">Til sangmesteren. Av Korahs barn. En læresalme.</verse><verse id="2">Gud, med våre ører har vi hørt - våre fedre har fortalt oss om den gjerning du gjorde i deres dager, i gamle dager.</verse><verse id="3">Du drev hedningene ut med din hånd, men våre fedre plantet du. Du ødela folkeslag, men våre fedre lot du utbre seg.</verse><verse id="4">For ikke ved sitt sverd inntok de landet, og deres arm frelste dem ikke, men din høyre hånd og din arm og ditt åsyns lys. For du hadde behag i dem.</verse><verse id="5">Du er min konge, Gud! Påby at Jakob skal frelses!</verse><verse id="6">Ved deg skal vi støte ned våre fiender. I ditt navn skal vi trå ned dem som reiser seg imot oss.</verse><verse id="7">For jeg stoler ikke på min bue, og mitt sverd frelser meg ikke.</verse><verse id="8">Men du har frelst oss fra våre fiender, og de som hater oss, har du gjort til skamme.</verse><verse id="9">Vi roser oss av Gud hele dagen, vi priser ditt navn til evig tid! Sela.</verse><verse id="10">Likevel har du forkastet oss og har latt oss bli til skamme. Du drar ikke ut med våre hærer.</verse><verse id="11">Du lar oss vike tilbake for fienden, og de som hater oss, tar seg bytte.</verse><verse id="12">Du prisgir oss som slaktefe, du sprer oss blant folkeslagene.</verse><verse id="13">Du selger ditt folk uten å få noe for det. Du setter ikke prisen på dem høyt.</verse><verse id="14">Du gjør oss til hån for våre naboer, til spott og spe for dem som bor omkring oss.</verse><verse id="15">Du gjør oss til et ordspråk blant hedningene, de rister på hodet av oss blant folkene.</verse><verse id="16">Hele dagen står min skam for mine øyne, og vanære dekker mitt ansikt</verse><verse id="17">når jeg hører spotterens røst og den som håner oss, når jeg ser fienden og den som vil ha hevn.</verse><verse id="18">Alt dette er kommet over oss, enda vi ikke har glemt deg og ikke har sveket din pakt.</verse><verse id="19">Vårt hjerte vek ikke tilbake, og våre skritt bøyde ikke av fra din vei.</verse><verse id="20">Likevel har du knust oss der hvor sjakalene bor, og dekket oss med dødsskygge.</verse><verse id="21">Dersom vi hadde glemt vår Guds navn, og bredt ut våre hender til en fremmed gud,</verse><verse id="22">ville Gud da ikke finne det ut? Han kjenner jo hjertets skjulte tanker.</verse><verse id="23">Men for din skyld drepes vi hele dagen, vi er regnet som slaktefår.</verse><verse id="24">Våkn opp! Hvorfor sover du, Herre? Våkn opp, forkast oss ikke for evig tid!</verse><verse id="25">Hvorfor skjuler du ditt åsyn? Hvorfor glemmer du vår nød og vår trengsel?</verse><verse id="26">For vår sjel er nedbøyd i støvet, vårt legeme er nedtrykt til jorden.</verse></chapter><chapter id="45"><verse id="1">Til sangmesteren. Etter Liljer*. Av Korahs barn. En læresalme. En sang om kjærlighet.</verse><verse id="2">Mitt hjerte strømmer over av vakre ord. Jeg sier: Min sang er om en konge. Min tunge er en hurtigskrivers griffel.</verse><verse id="3">Du er den fagreste av alle menneskenes barn, nåde er utgytt på dine lepper. Derfor har Gud velsignet deg for evig.</verse><verse id="4">Spenn sverdet om livet, du mektige, med din høyhet og din herlighet!</verse><verse id="5">Dra seierrik fram i din herlighet, for sannhets skyld og for rettferdig mildhet! Din høyre hånd skal lære deg fryktinngytende storverk.</verse><verse id="6">Dine piler er skarpe - folkene faller under deg - de trenger inn i hjertet på kongens fiender.</verse><verse id="7">Din trone, Gud, står fast for evig og alltid, rettvishets kongestav er ditt rikes kongestav.</verse><verse id="8">Du elsker rettferd og hater ondskap, derfor, Gud, har din Gud salvet deg med gledens olje fremfor dine medbrødre.</verse><verse id="9">Av myrra og aloë og kassia dufter hele din kledning. Fra elfenbensslott fryder deg strengespill.</verse><verse id="10">Kongedøtre er blant dine utvalgte, dronningen står ved din høyre hånd i gull fra Ofir.</verse><verse id="11">Hør, datter! Gi akt og vend ditt øre til: Glem ditt folk og din fars hus,</verse><verse id="12">og la kongen ha sin lyst i din skjønnhet. For han er din herre og du skal falle ned for ham.</verse><verse id="13">Og Tyrus’ datter søker din gunst med gaver - de rike blant folket.</verse><verse id="14">Overmåte herlig er kongedatteren der inne. Hennes kledning er gjennomvevd med gull.</verse><verse id="15">I fargerike klær blir hun ledet fram til kongen. Jomfruer, hennes venninner, følger henne, de føres fram for deg.</verse><verse id="16">De ledes fram med fryd og jubel, de går inn i kongens slott.</verse><verse id="17">I dine fedres sted skal dine sønner tre inn. Du skal sette dem til fyrster på hele jorden.</verse></chapter><chapter id="46"><verse id="1">Til sangmesteren. Av Korahs barn. Etter Alamot*. En sang.</verse><verse id="2">Gud er vår tilflukt og vår styrke, en hjelp i trengsler, funnet overmåte stor.</verse><verse id="3">Derfor frykter vi ikke om jorden vakler, om fjell skakes i havets hjerte,</verse><verse id="4">om dets bølger bryter og bruser, og om fjell skjelver ved dets overmot. Sela.</verse><verse id="5">En strøm - dens bekker gleder Guds by, Den Høyestes hellige bolig.</verse><verse id="6">Gud er midt i den, den skal ikke rokkes. Gud hjelper den når morgenen bryter fram.</verse><verse id="7">Folkeslag bruste, riker ble rokket. Han lot sin røst lyde, og jorden smeltet.</verse><verse id="8">Herren, hærskarenes Gud er med oss. Jakobs Gud er vår faste borg. Sela.</verse><verse id="9">Kom og se Herrens gjerninger, som har voldt ødeleggelse på jorden!</verse><verse id="10">Han gjør ende på krigene over hele jorden, bryter buen i stykker og hogger spydet av. Vognene brenner han opp med ild.</verse><verse id="11">Hold opp, og kjenn at jeg er Gud! Jeg er opphøyet blant folkene, opphøyet på jorden.</verse></chapter><chapter id="47"><verse id="1">Til sangmesteren. Av Korahs barn. En salme.</verse><verse id="2">Klapp i hendene, alle folk! Juble for Gud med fryderop!</verse><verse id="3">For Herren, Den Høyeste, er forferdelig, en stor konge over all jorden.</verse><verse id="4">Han legger folk under oss, folkeslag under våre føtter.</verse><verse id="5">Han utvelger vår arvedel til oss, en herlighet for Jakob, som han elsker. Sela.</verse><verse id="6">Gud for opp under jubelrop, Herren under lyd fra horn.</verse><verse id="7">Lovsyng Gud, lovsyng! Lovsyng vår konge, lovsyng!</verse><verse id="8">For Gud er all jordens konge, syng en sang med visdom!</verse><verse id="9">Gud er konge over folkene, Gud har satt seg på sin hellige trone.</verse></chapter><chapter id="48"><verse id="1">En sang. En salme. Av Korahs barn.</verse><verse id="2">Stor er Herren! Høyt er han lovprist i vår Guds by, på hans hellige berg.</verse><verse id="3">Fagert reiser det seg, en glede for all jorden er Sions berg - det ytterste Norden, den store kongens by.</verse><verse id="4">Gud er i dens borger, han er blitt kjent som et sterkt vern.</verse><verse id="5">For se, kongene samlet seg, de dro fram i fylking.</verse><verse id="6">De så - da ble de forferdet. De ble slått av skrekk, de flyktet i hast.</verse><verse id="7">Der ble de grepet av skjelvende redsel, av angst som hos en fødende kvinne.</verse><verse id="8">Ved østavind knuste du Tarsis-skip.</verse><verse id="9">Likesom vi før har hørt, så har vi nå sett det i Herrens, hærskarenes Guds by, i vår Guds by. Gud gjør den fast til evig tid. Sela.</verse><verse id="10">Vi grunner på din miskunnhet, Gud, midt i ditt tempel.</verse><verse id="11">Gud, som ditt navn er, slik er din pris til jordens ender. Din høyre hånd er full av rettferdighet.</verse><verse id="12">Sions berg gleder seg, Judas døtre fryder seg på grunn av dine dommer.</verse><verse id="13">Gå omkring Sion, vandre rundt om det, tell alle tårnene!</verse><verse id="14">Gi akt på festningsvollene og vandre gjennom dets borger, så dere kan fortelle om det til den kommende slekt.</verse></chapter><chapter id="49"><verse id="1">Til sangmesteren. Av Korahs barn. En salme.</verse><verse id="2">Hør dette, alle folk! Vend øret til, alle dere som bor i verden,</verse><verse id="3">både lav og høy, rik og fattig, alle sammen!</verse><verse id="4">Min munn skal tale visdom, mitt hjertes tanke er forstand.</verse><verse id="5">Jeg vil bøye mitt øre til visdomsord. Jeg vil åpne min munn med gåtefull tale til sitaren.</verse><verse id="6">Hvorfor skal jeg frykte i de onde dagene, når mine forfølgeres ondskap omgir meg?</verse><verse id="7">De setter sin lit til sitt gods, og roser seg av sin store rikdom.</verse><verse id="8">En mann kan ikke utløse en bror, han kan ikke gi Gud løsepenger for ham</verse><verse id="9">- for utløsning av deres sjel er for dyr, og han må avstå fra det til evig tid -</verse><verse id="10">så han skulle forbli til evig tid og ikke se graven.</verse><verse id="11">Nei, han ser den. De vise dør, dåren og den uforstandige omkommer alle sammen og etterlater sitt gods til andre.</verse><verse id="12">De tenker i sitt hjerte at deres hus skal stå til evig tid, deres boliger for alle slekter. De kaller opp sine jorder etter sine navn.</verse><verse id="13">Men et menneske i all sin herlighet blir ikke stående, han er lik dyrene som ødelegges.</verse><verse id="14">Slik går det med dem som er fylt av selvtillit, og med dem som følger etter dem og har behag i deres ord. Sela.</verse><verse id="15">Som en saueflokk føres de ned i dødsriket, og døden er deres hyrde. De oppriktige skal herske over dem når morgenen bryter fram. Deres skikkelse blir ødelagt av dødsriket, de er borte fra sin bolig.</verse><verse id="16">Men Gud skal forløse min sjel fra dødsrikets vold, for han vil ta meg til seg. Sela.</verse><verse id="17">Frykt ikke når en mann blir rik, når herligheten blir stor i hans hus!</verse><verse id="18">For han skal ikke ta noe med seg når han dør, hans herlighet vil ikke fare ned etter ham.</verse><verse id="19">Selv om han, mens han lever, lykkønsker sin sjel - om de priser deg lykkelig fordi du gjør det godt for deg selv,</verse><verse id="20">så skal du likevel gå til dine fedres slekter. De ser ikke lyset for evig.</verse></chapter><chapter id="50"><verse id="1">En salme av Asaf*. Den Allmektige, Gud Herren, taler og kaller på jorden fra solens oppgang til dens nedgang.</verse><verse id="2">Fra Sion, skjønnhetens krone, stråler Gud fram.</verse><verse id="3">Vår Gud kommer og skal ikke tie. Ild fortærer foran ham, og omkring ham stormer det sterkt.</verse><verse id="4">Han kaller på himmelen der oppe, og på jorden, for å dømme sitt folk:</verse><verse id="5">Samle mine fromme til meg, de som har inngått pakt med meg ved offer!</verse><verse id="6">Og himlene forkynner hans rettferdighet, for Gud er selv den som skal dømme. Sela.</verse><verse id="7">Hør, mitt folk, jeg vil tale! Israel, jeg vil vitne for deg: Jeg er Gud, din Gud!</verse><verse id="8">Jeg vil ikke irettesette deg for dine slaktoffers skyld - dine brennoffer er alltid for meg.</verse><verse id="9">Jeg tar ikke okser fra ditt hus eller bukker fra innhegningene dine.</verse><verse id="10">For meg tilhører alle dyr i skogen, dyrene på fjellene i tusentall.</verse><verse id="11">Jeg kjenner alle fjellenes fugler, og alt som rører seg på marken, er mitt.</verse><verse id="12">Om jeg var sulten, ville jeg ikke si det til deg, for min er jorden og alt som fyller den.</verse><verse id="13">Mon jeg skulle ete oksers kjøtt og drikke bukkers blod?</verse><verse id="14">Gi Gud takk som offer, og gi Den Høyeste det du har lovt,</verse><verse id="15">og kall på meg på nødens dag, så vil jeg fri deg ut, og du skal prise meg.</verse><verse id="16">Men til den ugudelige sier Gud: Hva har du med å fortelle om mine lover og ta min pakt i din munn?</verse><verse id="17">Du hater jo tukt og kaster mine ord bak deg.</verse><verse id="18">Når du ser en tyv, slår du gjerne lag med ham, og med ekteskapsbrytere gjør du felles sak.</verse><verse id="19">Din munn slipper du løs med ondt, og din tunge spinner svik.</verse><verse id="20">Du sitter og taler mot din bror, du baktaler din mors sønn.</verse><verse id="21">Dette har du gjort, og jeg har tidd. Du tenkte jeg var som du. Men jeg vil straffe deg og stille det fram for dine øyne.</verse><verse id="22">Legg merke til dette, dere som glemmer Gud. Ellers vil jeg rive i stykker, og det er ingen som redder!</verse><verse id="23">Den som gir takk som offer, ærer meg. Og den som går den rette vei, ham vil jeg la se Guds frelse.</verse></chapter><chapter id="51"><verse id="1">Til sangmesteren. En salme av David,</verse><verse id="2">da profeten Natan var kommet til ham, etter at han var gått inn til Batseba.</verse><verse id="3">Vær meg nådig, Gud, i din miskunnhet! Utslett mine overtredelser etter din store barmhjertighet!</verse><verse id="4">Vask meg vel, så jeg blir fri for misgjerning, og rens meg fra min synd!</verse><verse id="5">For mine overtredelser kjenner jeg, og min synd står alltid for meg.</verse><verse id="6">Mot deg alene har jeg syndet, det som er ondt i dine øyne, har jeg gjort - for at du skal være rettferdig når du taler, være ren når du dømmer.</verse><verse id="7">Se, jeg er født i misgjerning, og min mor har unnfanget meg i synd.</verse><verse id="8">Se, du har lyst til sannhet i det innerste av hjertet! Så lær meg da visdom i hjertets dyp.</verse><verse id="9">Rens meg fra synd med isop så jeg blir ren! Vask meg så jeg blir hvitere enn snø!</verse><verse id="10">La meg høre fryd og glede, la de ben som du har knust, fryde seg.</verse><verse id="11">Skjul ditt åsyn for mine synder, og utslett alle mine misgjerninger!</verse><verse id="12">Gud, skap i meg et rent hjerte, og forny en stadig ånd inne i meg!</verse><verse id="13">Kast meg ikke bort fra ditt åsyn! Ta ikke din Hellige Ånd fra meg!</verse><verse id="14">Gi meg igjen din frelses fryd, og hold meg oppe med en villig ånd!</verse><verse id="15">Så vil jeg lære overtredere dine veier, og syndere skal omvende seg til deg.</verse><verse id="16">Fri meg fra blodskyld, Gud, min frelses Gud! Så skal min tunge juble over din rettferdighet.</verse><verse id="17">Herre, lat opp mine lepper! Så skal min munn kunngjøre din pris.</verse><verse id="18">For du har ikke lyst til slaktoffer, ellers ville jeg gi deg det. I brennoffer har du ikke behag.</verse><verse id="19">Offer for Gud er en nedbrutt ånd. Et nedbrutt og knust hjerte vil du, Gud, ikke forakte.</verse></chapter><chapter id="52"><verse id="1">Til sangmesteren. En læresalme. Av David,</verse><verse id="2">da edomitten Doeg kom og fortalte Saul at David var kommet til Akimeleks hus.</verse><verse id="3">Hvorfor roser du deg av ondskap, du mektige mann? Guds miskunnhet varer hele dagen.</verse><verse id="4">På undergang tenker din tunge, lik en kvesset rakekniv - du som farer med svik.</verse><verse id="5">Du elsker ondt istedenfor godt, løgn istedenfor å tale det som rett er. Sela.</verse><verse id="6">Du elsker hvert ord som volder ødeleggelse, du svikefulle tunge!</verse><verse id="7">Gud skal da også bryte deg ned for evig tid. Han skal gripe deg og rive deg ut av teltet og rykke deg opp av de levendes land. Sela.</verse><verse id="8">De rettferdige skal se det og frykte. De skal le av ham og si:</verse><verse id="9">Se, det er den mannen som ikke holdt Gud for sitt sterke vern, men satte sin lit til sin store rikdom, som ble sterk ved å ødelegge.</verse></chapter><chapter id="53"><verse id="1">Til sangmesteren. Etter Mahalat*. En læresalme. Av David.</verse><verse id="2">Dåren sier i sitt hjerte: Det er ingen Gud. Ond og avskyelig er deres ferd, det er ikke noen som gjør godt.</verse><verse id="3">Gud skuer ned fra himmelen på menneskenes barn for å se om det er noen forstandige, noen som søker Gud.</verse><verse id="4">De er alle veket av, alle sammen fordervet. Det er ingen som gjør godt, ikke en eneste.</verse><verse id="5">Forstår de da ingen ting, disse som gjør urett, disse som eter mitt folk som de eter brød. På Gud kaller de ikke.</verse><verse id="6">Da ble de grepet av stor redsel, de som ikke kjente redsel. De leirer seg imot deg, men Gud vil spre deres ben. Du gjør dem til skamme, for Gud har forkastet dem.</verse></chapter><chapter id="54"><verse id="1">Til sangmesteren. Med strengespill. En læresalme av David,</verse><verse id="2">den gang mennene fra Sif kom og sa til Saul: David holder seg skjult hos oss.</verse><verse id="3">Gud, frels meg ved ditt navn! Hjelp meg til min rett ved din kraft!</verse><verse id="4">Gud, hør min bønn, vend øret til min munns ord!</verse><verse id="5">For fremmede har reist seg mot meg, voldsmenn står meg etter livet. De har ikke Gud for øye. Sela.</verse><verse id="6">Se, Gud er min hjelper! Herren er den som holder min sjel oppe.</verse><verse id="7">Det onde skal falle tilbake på dem som lurer på meg. Utrydd dem i din trofasthet.</verse></chapter><chapter id="55"><verse id="1">Til sangmesteren. Med strengespill. En læresalme. Av David.</verse><verse id="2">Gud, vend øret til min bønn! Skjul deg ikke for min inderlige begjæring!</verse><verse id="3">Hør på meg og svar meg! Mine sorgfulle tanker farer hit og dit, og jeg må stønne,</verse><verse id="4">for fiendens røst, for den ugudeliges undertrykkelse. For de velter elendighet over meg, og i vrede forfølger de meg.</verse><verse id="5">Mitt hjerte bever i mitt bryst, og dødens redsler er falt på meg.</verse><verse id="6">Frykt og beven kommer over meg, jeg skjelver av forferdelse.</verse><verse id="7">Og jeg sier: Å, om jeg hadde vinger som duen! Da ville jeg fly bort og finne meg et sted å bo.</verse><verse id="8">Se, jeg ville flykte langt bort, jeg ville bosette meg i ørkenen. Sela.</verse><verse id="9">Jeg ville skynde meg og søke et tilfluktssted for den voldsomme vind, for stormen.</verse><verse id="10">Forvirr dem, Herre! Kløv deres tungemål! For jeg ser vold og kiv i byen.</verse><verse id="11">Dag og natt går de omkring den oppe på murene, og ondskap og ulykke er inne i byen.</verse><verse id="12">Fordervelse er der inne, undertrykkelse og svik viker ikke fra dens torg.</verse><verse id="13">For det er ikke en fiende som håner meg - det kunne jeg bære. Heller ikke er det en som hater meg, som opphøyer seg over meg - da ville jeg gjemme meg for ham.</verse><verse id="14">Nei, det er du, du som var min likemann, min venn og min kjenning,</verse><verse id="15">- vi som hadde fortrolig samfunn med hverandre, da vi vandret i høytidsskaren opp til Guds hus.</verse><verse id="16">La ødeleggelse komme over dem! La dem fare levende ned i dødsriket! For ondskap hersker i deres bolig, i deres hjerte.</verse><verse id="17">Jeg vil rope til Gud, og Herren skal frelse meg.</verse><verse id="18">Kveld og morgen og midt på dagen vil jeg klage og sukke, så hører han min røst.</verse><verse id="19">Han forløser meg i fred fra striden som er reist imot meg, for mange er de som omringer meg.</verse><verse id="20">Gud skal høre meg og svare dem! Han sitter jo på tronen fra eldgammel tid. Sela. De vil ikke bli annerledes, de frykter ikke Gud.</verse><verse id="21">Han legger hånd på dem som har fred med ham. Han vanhelliger sin pakt.</verse><verse id="22">Hans munns ord er glattere enn smør, men i sitt hjerte tenker han på strid. Hans ord er bløtere enn olje, likevel er de dragne sverd.</verse><verse id="23">Kast på Herren det som som er lagt på deg, han skal holde deg oppe. Han skal aldri i evighet la den rettferdige rokkes.</verse></chapter><chapter id="56"><verse id="1">Til sangmesteren. Etter «Duen i fjerne terebinter»*. Av David. En gyllen sang** da filistrene grep ham i Gat***.</verse><verse id="2">Vær meg nådig, Gud! For mennesker vil sluke meg. Hele dagen trenger de inn på meg med krig.</verse><verse id="3">Mine fiender vil sluke meg hele dagen, for mange er de som strider mot meg i overmot.</verse><verse id="4">På den dagen når jeg frykter, setter jeg min lit til deg.</verse><verse id="5">Ved Gud priser jeg hans ord! Til Gud setter jeg min lit, jeg frykter ikke. Hva skulle et menneske kunne gjøre meg?</verse><verse id="6">Hele dagen vrenger de på mine ord. Alle deres tanker er imot meg til det onde.</verse><verse id="7">De slår seg sammen, de lurer, de vokter på mine skritt, for de står meg etter livet.</verse><verse id="8">Skulle de unnslippe til tross for sin ondskap? Støt folkeslag ned i vrede, Gud!</verse><verse id="9">Hvor ofte jeg har flyktet, det har du talt. Mine tårer er gjemt i din flaske. Står ikke de i din bok?</verse><verse id="10">Så skal mine fiender bli slått på flukt på den dagen jeg roper. Dette vet jeg, at Gud er med meg.</verse><verse id="11">Ved Gud priser jeg Ordet! Ved Herren priser jeg Ordet!</verse><verse id="12">Til Gud setter jeg min lit, jeg frykter ikke. Hva skulle et menneske kunne gjøre meg?</verse><verse id="13">Jeg har løfter på meg til deg, Gud. Jeg vil betale deg med takkoffer.</verse></chapter><chapter id="57"><verse id="1">Til sangmesteren. «Ødelegg ikke»*. Av David. En gyllen sang, da han flyktet for Saul i hulen**</verse><verse id="2">Vær meg nådig, Gud! Vær meg nådig! For min sjel tar sin tilflukt til deg, og i dine vingers skygge finner jeg ly inntil ødeleggelsen er dratt forbi.</verse><verse id="3">Jeg roper til Gud, Den Høyeste, til Gud, som fullfører sin gjerning for meg.</verse><verse id="4">Han sender hjelp fra himmelen og frelser meg, når den som vil oppsluke meg, håner. Sela. Gud sender sin miskunnhet og sin trofasthet.</verse><verse id="5">Min sjel er midt iblant løver. Jeg må ligge blant dem som spruter ild, menneskebarn som har tenner lik spyd og piler, og tunge som et skarpt sverd.</verse><verse id="6">Vis deg høy over himmelen, Gud, din herlighet over hele jorden!</verse><verse id="7">De setter ut garn for mine skritt. Min sjel er nedbøyd. De graver en fallgrav for meg, men de faller selv midt i den. Sela.</verse><verse id="8">Mitt hjerte er rolig, Gud, mitt hjerte er rolig. Jeg vil synge og lovprise.</verse><verse id="9">Våkn opp, min ære! Våkn opp, harpe og sitar! Jeg vil vekke morgenrøden.</verse><verse id="10">Jeg vil prise deg blant folkene, Herre. Jeg vil lovsynge deg blant folkeslagene.</verse><verse id="11">For din miskunnhet er stor inntil himmelen, og din trofasthet inntil skyene.</verse></chapter><chapter id="58"><verse id="1">Til sangmesteren. «Ødelegg ikke»*. Av David. En gyllen sang.</verse><verse id="2">Menneskebarn! Taler dere rettferdig når dere tier stille? Dømmer dere da på rett vis?</verse><verse id="3">Nei, i hjertet gjør dere all slags urett, dere baner vei for den vold hendene skal gjøre på jorden.</verse><verse id="4">De ugudelige er frafalne siden de satt på mors fang. De som taler løgn, farer vill fra mors liv.</verse><verse id="5">Giften i dem er som slangegift. De er lik en døv slange, som stopper sitt øre til,</verse><verse id="6">så den ikke hører på slangetemmernes røst, han som kan kunsten å mane.</verse><verse id="7">Gud, slå tennene inn i deres munn! Knus de unge løvenes kinntenner, Herre!</verse><verse id="8">La dem forgå likesom vann som renner bort! Legger noen sine piler på buen, da la dem mangle odd!</verse><verse id="9">La dem bli lik sneglen som løses opp i slim der den kryper, lik en kvinnes ufullbårne foster, som ikke har sett solen.</verse><verse id="10">Før gryten kjenner tornekvistene, skal han blåse dem bort, enten de er friske eller i brann.</verse><verse id="11">Den rettferdige skal glede seg når han ser gjengjeldelsen, han skal vaske sine føtter i den ugudeliges blod.</verse></chapter><chapter id="59"><verse id="1">Til sangmesteren. «Ødelegg ikke». Av David. En gyllen sang, da Saul sendte folk som voktet på huset for å drepe ham.</verse><verse id="2">Fri meg fra mine fiender, min Gud! Vern meg mot dem som reiser seg mot meg!</verse><verse id="3">Fri meg fra dem som gjør urett, og frels meg fra blodtørstige menn!</verse><verse id="4">For se, de lurer på min sjel. Sterke menn slår seg sammen mot meg - ikke på grunn av noen misgjerning eller synd hos meg, Herre.</verse><verse id="5">Uten at det er noen skyld hos meg, stormer de fram og gjør seg klar til strid. Våkn opp! Kom til meg - og se!</verse><verse id="6">Du Herre, hærskarenes Gud, Israels Gud! Våkn opp for å hjemsøke alle hedninger! Vær ikke nådig mot noen av dem som kler seg i falsket! Sela.</verse><verse id="7">De kommer igjen om kvelden, hyler som hunder og løper omkring i byen.</verse><verse id="8">Se, det går en strøm av ord ut av deres munn, det er sverd på deres lepper. Hvem hører vel det?</verse><verse id="9">Men du, Herre, ler av dem, du spotter alle folkeslag.</verse><verse id="10">Mot hans makt vil jeg vente på deg, for Gud er min borg.</verse><verse id="11">Min Gud vil møte meg med sin miskunnhet. Gud vil la meg se med glede på mine fiender.</verse><verse id="12">Slå dem ikke i hjel, for at mitt folk ikke skal glemme det! Bruk din makt og la dem flakke omkring, og styrt dem ned, Herre, du vårt skjold!</verse><verse id="13">Ordene på deres lepper er synd i deres munn. La dem bli fanget i sitt overmot på grunn av den forbannelse og løgn som de fører i sin munn!</verse><verse id="14">Gjør ende på dem i din vrede! Gjør ende på dem, så de ikke mer er til, så de kan kjenne at Gud er den som hersker i Jakob like til jordens ender. Sela.</verse><verse id="15">De kommer igjen om kvelden, hyler som hunder og løper omkring i byen.</verse><verse id="16">De farer omkring for å finne noe å ete. Blir de ikke mette, knurrer de.</verse><verse id="17">Men jeg vil synge om din styrke, jeg vil juble om morgenen over din miskunnhet. For du er blitt min borg og min tilflukt den dagen jeg er i nød.</verse></chapter><chapter id="60"><verse id="1">Til sangmesteren. Etter «Vitnesbyrdets lilje». En gyllen sang. Av David - til lærdom -</verse><verse id="2">da han var i strid med arameerne fra Mesopotamia og med arameerne fra Soba, og Joab dro tilbake og slo edomittene i Saltdalen, tolv tusen.</verse><verse id="3">Gud, du har forkastet oss, du har slått oss! Du var vred. Å, forny oss igjen!</verse><verse id="4">Du har ristet jorden, du har fått den til å revne. Leg dens skade, for den vakler!</verse><verse id="5">Du har latt ditt folk se harde ting, du har gitt oss vin å drikke så vi ravet.</verse><verse id="6">Du har gitt dem som frykter deg, en merkestang til å løfte opp foran buen. Sela.</verse><verse id="7">Hjelp oss nå med din høyre hånd og bønnhør oss, for at de du elsker, må bli frelst.</verse><verse id="8">Gud har talt i sin hellighet: Jeg vil fryde meg, jeg vil utskifte Sikem og måle opp Sukkots dal.</verse><verse id="9">Meg tilhører Gilead og meg tilhører Manasse. Efra’im er et vern for mitt hode, og Juda er min herskerstav.</verse><verse id="10">Moab er mitt vaskefat, på Edom kaster jeg min sko. Bryt ut i jubel over meg, Filisterland!</verse><verse id="11">Hvem vil føre meg inn i den befestede byen? Hvem leder meg inn til Edom?</verse><verse id="12">Er det ikke du, Gud? Du som forkastet oss og ikke dro ut med våre hærer, Gud!</verse></chapter><chapter id="61"><verse id="1">Til sangmesteren. Med strengespill. Av David.</verse><verse id="2">Hør mitt klagerop, Gud, gi akt på min bønn!</verse><verse id="3">Fra jordens ende roper jeg til deg, for mitt hjerte mister sin kraft. Før meg opp på en klippe som er for høy for meg.</verse><verse id="4">For du har vært min tilflukt, et sterkt tårn mot fienden.</verse><verse id="5">La meg bo i ditt telt i all evighet, la meg finne ly i dine vingers skjul! Sela.</verse><verse id="6">Du har jo hørt mine løfter, Gud, du har gitt meg arv med dem som frykter ditt navn.</verse><verse id="7">Du vil legge dager til kongens dager, hans år skal være som slekt etter slekt.</verse><verse id="8">Til evig tid skal han trone for Guds åsyn. Sett miskunnhet og trofasthet til å bevare ham!</verse></chapter><chapter id="62"><verse id="1">Til sangmesteren. For Jedutun. En salme av David.</verse><verse id="2">Bare i håp til Gud er min sjel stille, fra ham kommer min frelse.</verse><verse id="3">Han alene er min klippe og min frelse, min borg, jeg skal ikke rokkes meget.</verse><verse id="4">Hvor lenge vil dere alle storme løs på en mann, bryte ham ned som en mur som heller, et gjerde som brytes ned?</verse><verse id="5">De rådslår bare om å styrte ham ned fra hans høyhet. De har sin lyst i løgn. Med sin munn velsigner de, men i sitt hjerte forbanner de. Sela.</verse><verse id="6">Bare i håp til Gud vær stille, min sjel, for fra ham kommer mitt håp.</verse><verse id="7">Han alene er min klippe og min frelse, min borg. Jeg skal ikke rokkes.</verse><verse id="8">Hos Gud er min frelse og min ære, min sterke klippe, min tilflukt er i Gud.</verse><verse id="9">Sett deres lit til ham til enhver tid, dere folk! Utøs deres hjerte for hans åsyn! Gud er vår tilflukt. Sela.</verse><verse id="10">Bare tomhet er menneskenes barn, bare løgn er mannens sønner. I vektskålen stiger de til værs, de er tomhet alle sammen.</verse><verse id="11">Fest ikke lit til vold, og sett ikke fåfengt håp til røvet gods! Når rikdommen vokser, så la ikke hjertet feste seg ved det!</verse><verse id="12">Én gang har Gud talt, ja, to ganger har jeg hørt det: Styrke hører Gud til.</verse></chapter><chapter id="63"><verse id="1">En salme av David, da han var i Juda ørken.</verse><verse id="2">Gud! Du er min Gud! Tidlig søker jeg deg. Min sjel tørster etter deg, mitt kjød lengter etter deg i et tørt og uttørket land, hvor det ikke er vann.</verse><verse id="3">Slik har jeg skuet deg i helligdommen, da jeg så din makt og din herlighet.</verse><verse id="4">For din miskunnhet er bedre enn livet. Mine lepper priser deg.</verse><verse id="5">Slik vil jeg love deg hele mitt liv, i ditt navn vil jeg oppløfte mine hender.</verse><verse id="6">Min sjel skal bli mettet som med fete retter. Med jublende lepper skal min munn lovprise deg.</verse><verse id="7">Når jeg kommer deg i hu på mitt leie, tenker jeg på deg gjennom nattevaktene.</verse><verse id="8">For du har vært min hjelp, og under dine vingers skygge jubler jeg.</verse><verse id="9">Min sjel henger fast ved deg, din høyre hånd holder meg oppe.</verse><verse id="10">Men disse som søker etter min sjel for å ødelegge den, skal gå ned til jordens dyp.</verse><verse id="11">De skal gis sverdet i vold, de skal bli til rov for sjakaler.</verse></chapter><chapter id="64"><verse id="1">Til sangmesteren. En salme av David.</verse><verse id="2">Gud! Hør min røst når jeg klager! Bevar mitt liv for fiendens skremsel!</verse><verse id="3">Skjul meg for de ondes hemmelige råd, for den larmende hopen av ugjerningsmenn.</verse><verse id="4">De gjør sin tunge skarp som et sverd, på buen legger de sin pil - det bitre ord -</verse><verse id="5">for å skyte i smug på den uskyldige. Plutselig skyter de på ham, uten å frykte.</verse><verse id="6">Sin onde rådslutning gjør de fast. De taler om hvordan de vil legge skjulte snarer, de sier: Hvem ser dem?</verse><verse id="7">De tenker ut ugjerninger: Vi er ferdige, planen er uttenkt! - Ja, dype er menneskenes tanker og hjerter.</verse><verse id="8">Da skyter Gud sin pil mot dem, plutselig blir de såret.</verse><verse id="9">Deres tunge får dem til å snuble. Alle de som ser dem, rister på hodet.</verse><verse id="10">Og alle mennesker blir forferdet. De forkynner Guds gjerning, og de forstår hans verk.</verse></chapter><chapter id="65"><verse id="1">Til sangmesteren. En salme av David. En sang.</verse><verse id="2">Gud, i stillhet priser de deg på Sion. De gir deg det de har lovt.</verse><verse id="3">Du som hører bønner, til deg kommer alt kjød.</verse><verse id="4">Når mine misgjerninger er blitt meg for tunge, da utsletter du våre overtredelser.</verse><verse id="5">Salig er den du utvelger og lar komme nær, så han bor i dine forgårder. Vi skal bli mettet med de gode ting i ditt hus, ditt hellige tempel.</verse><verse id="6">Med forferdelige gjerninger bønnhører du oss i rettferdighet, du vår frelses Gud. Du er en tilflukt for alle jordens ender og for havet langt borte.</verse><verse id="7">Han grunnfestet fjellene med sin kraft, ombundet med velde.</verse><verse id="8">Han stiller de brusende hav, deres bølgers brus og folkenes larm.</verse><verse id="9">Og de som bor ved jordens ender, frykter for dine tegn. Du skaper jubel der hvor morgen og kveld bryter fram.</verse><verse id="10">Du har gjestet jorden og gitt den overflod, gjort den overmåte rik. Guds bekk er full av vann. Du skaffer dem korn, for slik legger du alt til rette.</verse><verse id="11">Du vannet dens furer, du jevnet dens plogskjær, du bløtte den opp med regnskurer, velsignet dens grøde.</verse><verse id="12">Du har kronet året med din godhet, og dine fotspor drypper av overflod.</verse><verse id="13">Ødemarkens beiter drypper, og haugene binder om seg med jubel.</verse></chapter><chapter id="66"><verse id="1">Til sangmesteren. En sang. En salme. Rop med fryd for Gud, all jorden!</verse><verse id="2">Syng ut hans navns ære! Gi ham ære og lovprisning!</verse><verse id="3">Si til Gud: Hvor forferdelige er dine gjerninger! På grunn av din store makt skal dine fiender hykle for deg.</verse><verse id="4">All jorden skal tilbe deg og lovsynge deg. De skal lovsynge ditt navn. Sela.</verse><verse id="5">Kom og se Guds gjerninger! Forferdelige er hans gjerninger mot menneskenes barn.</verse><verse id="6">Han gjorde havet om til tørt land. Gjennom elven gikk de til fots. Der gledet vi oss i ham.</verse><verse id="7">Han hersker for evig med velde. Hans øyne gir akt på hedningene. De gjenstridige må ikke opphøye seg. Sela.</verse><verse id="8">Dere folkeslag, lov vår Gud og forkynn hans pris med høy røst!</verse><verse id="9">Han er den som holdt vår sjel i live og ikke lot vår fot vakle.</verse><verse id="10">For du prøvde oss, Gud. Du renset oss, likesom de renser sølv.</verse><verse id="11">Du førte oss inn i et garn, du la en tung bør på våre hofter.</verse><verse id="12">Du lot mennesker fare fram over vårt hode, vi måtte gå gjennom ild og vann. Men du førte oss ut og ga oss overflod.</verse><verse id="13">Jeg vil gå inn i ditt hus med brennoffer, jeg vil gi deg det jeg har lovt,</verse><verse id="14">det som kom over mine lepper, og som min munn talte da jeg var i nød.</verse><verse id="15">Jeg ofrer brennoffer av gjøfe til deg sammen med røken av værer, og jeg vil ofre okser og bukker. Sela.</verse><verse id="16">Kom og hør, alle dere som frykter Gud! Jeg vil fortelle hva han har gjort mot min sjel.</verse><verse id="17">Til ham ropte jeg med min munn, på min tunge var det lovsang.</verse><verse id="18">Dersom jeg hadde urett for øye i mitt hjerte, så ville Herren ikke høre.</verse><verse id="19">Men Gud har sannelig hørt! Han har aktet på mitt bønnerop.</verse><verse id="20">Lovet være Gud, som ikke avviste min bønn og ikke tok sin miskunnhet fra meg!</verse></chapter><chapter id="67"><verse id="1">Til sangmesteren. Med strengespill. En salme. En sang.</verse><verse id="2">Gud, vær oss nådig og velsign oss; han la sitt åsyn lyse hos oss! - Sela -</verse><verse id="3">så din vei blir kjent på jorden, din frelse blant alle hedninger.</verse><verse id="4">Folkene skal prise deg, Gud! Folkene skal prise deg, alle sammen.</verse><verse id="5">Folkeslag skal fryde seg og juble. For du dømmer folkene med rettferd, og folkeslagene på jorden leder du. Sela.</verse><verse id="6">Folkene skal prise deg, Gud! Folkene skal prise deg, alle sammen.</verse><verse id="7">Landet har gitt sin grøde. Gud, vår Gud, vil velsigne oss.</verse></chapter><chapter id="68"><verse id="1">Til sangmesteren. Av David. En salme. En sang.</verse><verse id="2">Gud reiser seg, hans fiender blir spredt. De som hater ham, flykter for hans åsyn.</verse><verse id="3">Likesom røk drives bort, slik driver du dem bort. Likesom voks smelter for ild, slik forgår de ugudelige for Guds åsyn.</verse><verse id="4">Men de rettferdige gleder seg, de jubler for Guds åsyn og fryder seg med glede.</verse><verse id="5">Syng for Gud, lovsyng hans navn! Gjør vei for ham som farer fram gjennom ødemarkene. Herren er hans navn, juble for hans åsyn!</verse><verse id="6">Farløses far og enkers dommer er Gud i sin hellige borg.</verse><verse id="7">Gud gir de enslige hus, han fører fanger ut til lykke. Bare de gjenstridige bor i et tørt land.</verse><verse id="8">Gud, da du dro ut foran ditt folk, da du skred fram gjennom ørkenen, - Sela -</verse><verse id="9">da bevet jorden, og himlene dryppet for Guds åsyn - Sinai bevet for Gud, Israels Gud.</verse><verse id="10">Et rikelig regn spredte du ut, Gud. Din arv, som var så utmattet, styrket du.</verse><verse id="11">Ditt folk bosatte seg i landet. I din godhet gjorde du det i stand for den elendige, Gud!</verse><verse id="12">Herren gir sitt ord, og stor er skaren av kvinner som kommer med gledesbudskap.</verse><verse id="13">Hærkongene flykter, de flykter! Og hun som sitter hjemme, deler byttet.</verse><verse id="14">Når dere hviler mellom innhegningene, er det som en dues vinger, som er dekket med sølv, og dens vingefjær har gullets grønnlige glans.</verse><verse id="15">Når Den Allmektige sprer konger der, faller det snø på Salmon.</verse><verse id="16">Et Guds fjell er Basans fjell, et fjell med mange tinder er Basans fjell.</verse><verse id="17">Dere fjell med mange tinder! Hvorfor ser dere skjevt til det fjellet som Gud finner behag i å bo på? Herren skal bo der til evig tid.</verse><verse id="18">Guds vogner er to ganger ti tusen, tusen og atter tusen. Herren kommer fra Sinai til helligdommen.</verse><verse id="19">Du for opp i det høye, bortførte fanger, tok gaver blant menneskene, også blant de gjenstridige, for å bo der, Herre Gud!</verse><verse id="20">Lovet være Herren dag etter dag! Legger man byrde på oss, så er Gud vår frelser. Sela.</verse><verse id="21">Gud er for oss en Gud til frelse, og hos Herren Herren er det utganger fra døden.</verse><verse id="22">Ja, Gud knuser sine fienders hode, den hårrike isse på ham som vandrer i sin syndeskyld.</verse><verse id="23">Herren sier: Jeg henter dem fra Basan, jeg henter dem tilbake fra havets dyp,</verse><verse id="24">for at du må vaske dine føtter i blod, og dine hunders tunge få sin del av fiendene.</verse><verse id="25">De ser dine seierstog, Gud - min Guds, min konges seierstog inn i helligdommen.</verse><verse id="26">Foran går sangere, deretter harpespillere, midt blant jomfruer som slår på tromme.</verse><verse id="27">Lovpris Gud i forsamlingene! Lovpris Herren, dere som er av Israels kilde.</verse><verse id="28">Der er Benjamin, den yngste, som hersker over dem. Der er Judas fyrster med sin skare, Sebulons fyrster, Naftalis fyrster.</verse><verse id="29">Vis din styrke, Gud! Vis deg mektig, som du før har gjort for oss!</verse><verse id="30">På grunn av ditt tempel i Jerusalem skal konger komme til deg med gaver.</verse><verse id="31">Refs dyret i sivet*! - stuteflokken med folke-kalvene**! De kaster seg ned for deg med sølvstykker. Han sprer folkene som har lyst til strid.</verse><verse id="32">Veldige menn skal komme fra Egypt. Etiopia skal i hast rekke ut sine hender til Gud.</verse><verse id="33">Dere jordens riker! Syng for Gud, lovsyng Herren! Sela.</verse><verse id="34">For han er den som farer fram over himlenes himler, de eldgamle! Se, han lar sin røst høre, en mektig røst.</verse><verse id="35">Gi Gud makt! Over Israel er hans høyhet, og hans makt i skyene.</verse></chapter><chapter id="69"><verse id="1">Til sangmesteren. Etter «Liljer»*. Av David.</verse><verse id="2">Frels meg, Gud! For vannene er kommet inn til sjelen.</verse><verse id="3">Jeg er sunket ned i bunnløs gjørme, hvor det ikke er fotfeste. Jeg er kommet i dype vann, og strømmen slår over meg.</verse><verse id="4">Jeg har ropt meg trett. Min strupe brenner, og mine øyne tæres bort mens jeg venter på min Gud.</verse><verse id="5">Flere enn hårene på mitt hode er de som hater meg uten årsak. Tallrike er de som vil ødelegge meg, mine fiender uten grunn. Det jeg ikke har røvet, må jeg nå gi tilbake.</verse><verse id="6">Gud, du kjenner min dårskap. Min syndeskyld er ikke skjult for deg.</verse><verse id="7">La dem ikke bli til skamme på grunn av meg, de som venter på deg, Herre Herre, hærskarenes Gud! La dem ikke bli til spott på grunn av meg, de som søker deg, Israels Gud!</verse><verse id="8">For din skyld bærer jeg vanære. Skam dekker mitt åsyn.</verse><verse id="9">Jeg er blitt en fremmed for mine brødre og en utlending for min mors barn.</verse><verse id="10">For nidkjærhet for ditt hus har fortært meg, og hån fra dem som håner deg, er falt på meg.</verse><verse id="11">Min sjel gråt mens jeg fastet, og det ble jeg spottet for.</verse><verse id="12">Jeg kledde meg i sekk, og så ble jeg til et ordtak for dem.</verse><verse id="13">De som sitter i porten, snakker om meg. De som drikker sterk drikk, synger om meg.</verse><verse id="14">Men til deg, Herre, kommer jeg med min bønn i nådens tid. Gud, for din store miskunnhets skyld, svar meg med din frelsende trofasthet.</verse><verse id="15">Redd meg ut av gjørmen og la meg ikke synke, la meg bli reddet fra dem som hater meg, og fra de dype vann!</verse><verse id="16">La ikke vannstrømmen slå over meg og dypet sluke meg, la ikke brønnen lukke sitt gap over meg!</verse><verse id="17">Svar meg, Herre, for din miskunnhet er god! Vend deg til meg, i din store barmhjertighet!</verse><verse id="18">Skjul ikke ditt åsyn for din tjener, for jeg er i nød. Skynd deg å svare meg!</verse><verse id="19">Kom nær til min sjel og forløs den, frels meg fra mine fiender!</verse><verse id="20">Du kjenner den spott jeg må tåle, min skam og min vanære. Alle mine motstandere er for ditt åsyn.</verse><verse id="21">Spott har brutt mitt hjerte, så jeg er syk. Jeg ventet på medynk, men det var ingen, på trøstere, men jeg fant ikke noen.</verse><verse id="22">De ga meg galle å ete, og for min tørst ga de meg eddik å drikke.</verse><verse id="23">La deres bord bli til en felle, til en snare for dem som er trygge!</verse><verse id="24">La deres øyne bli mørke, så de ikke kan se! La deres hofter alltid vakle!</verse><verse id="25">Øs din harme ut over dem, og la din brennende vrede nå dem!</verse><verse id="26">La deres leir bli øde, la det ikke være noen som bor i deres telt!</verse><verse id="27">For ham som du har slått, forfølger de. De forteller med glede om hvor vondt de har det, de som du har såret.</verse><verse id="28">Legg skyld til deres skyld, og la dem ikke komme til din rettferdighet.</verse><verse id="29">La dem bli utslettet av de levendes bok, og la dem ikke bli innskrevet med de rettferdige!</verse><verse id="30">Men jeg er elendig og full av pine. La din frelse, Gud, føre meg opp på et trygt sted!</verse><verse id="31">Jeg vil prise Guds navn med sang, og opphøye ham med lovprisning.</verse><verse id="32">Det skal behage Herren bedre enn okser, en ung okse med horn og klover.</verse><verse id="33">Når de nedbøyde ser det, skal de glede seg. Dere som søker Gud, må deres hjerte leve!</verse><verse id="34">For Herren hører på de fattige, og han forakter ikke sine fanger.</verse><verse id="35">Himmel og jord skal prise ham, havet og alt det som rører seg i det.</verse><verse id="36">For Gud skal frelse Sion og bygge byene i Juda, og de skal bo der og eie Sion.</verse></chapter><chapter id="70"><verse id="1">Til sangmesteren. Av David. Til påminning.</verse><verse id="2">Gud, skynd deg og fri meg! Herre, skynd deg å hjelpe meg!</verse><verse id="3">La dem som står meg etter livet, bli til skam og spott! La dem som ønsker ulykke over meg, vike tilbake og bli til skamme!</verse><verse id="4">La dem som sier: Ha - ha! - vende tilbake på grunn av sin egen skam.</verse><verse id="5">La alle dem som søker deg, fryde og glede seg i deg! La dem som elsker din frelse, alltid si: Høylovet være Gud!</verse></chapter><chapter id="71"><verse id="1">Til deg, Herre, setter jeg min lit. La meg aldri i evighet bli til skamme!</verse><verse id="2">Fri meg og redd meg ved din rettferdighet! Vend ditt øre til meg og frels meg!</verse><verse id="3">Vær meg en klippe hvor jeg kan bo, dit jeg alltid kan gå! Du har sagt at du vil frelse meg, for du er min klippe og min festning.</verse><verse id="4">Min Gud, fri meg ut av den ugudeliges hånd, av den urettferdiges og undertrykkerens hånd!</verse><verse id="5">For du er mitt håp, Herre Herre. Du er min tillit fra min ungdom av.</verse><verse id="6">På deg har jeg støttet meg fra fødselen av. Du er den som dro meg ut av min mors liv. Om deg vil jeg alltid synge min lovsang.</verse><verse id="7">Som et under har jeg vært for mange. Du er min sterke tilflukt.</verse><verse id="8">Min munn er full av din pris, hele dagen av din herlighet.</verse><verse id="9">Forkast meg ikke i alderdommens tid, forlat meg ikke når min kraft forgår!</verse><verse id="10">For mine fiender snakker om meg, de som lurer på min sjel, rådslår sammen.</verse><verse id="11">De sier: Gud har forlatt ham! Forfølg ham og grip ham, for det er ingen som redder!</verse><verse id="12">Gud, vær ikke langt borte fra meg! Min Gud, skynd deg å hjelpe meg!</verse><verse id="13">La dem som står meg etter livet, bli til skamme og gå til grunne! La dem som søker min ulykke, bli kledd i skam og spott!</verse><verse id="14">Men jeg vil alltid håpe, og til all din pris vil jeg legge ny pris.</verse><verse id="15">Min munn skal fortelle om din rettferdighet, hele dagen om dine frelsesgjerninger, for jeg vet ikke tall på dem!</verse><verse id="16">Jeg vil gå i Herren Herrens veldige kraft. Jeg vil prise din rettferdighet, din alene.</verse><verse id="17">Gud, du har undervist meg fra min ungdom av, og til nå kunngjør jeg dine undergjerninger.</verse><verse id="18">Forlat meg da ikke inntil alderdommen og de grå hår, Gud - inntil jeg får kunngjort din arm for etterslekten, din kraft for hver den som skal komme.</verse><verse id="19">Din rettferdighet, Gud, når til det høye. Du har gjort store ting, Gud, hvem er som du?</verse><verse id="20">Du er den som har latt oss se mange trengsler, og ulykker lot du oss se. Du vil gjenopplive oss og føre oss opp igjen fra jordens dyp.</verse><verse id="21">Du vil øke min storhet og vende om og trøste meg.</verse><verse id="22">Så vil jeg prise deg med harpespill - din trofasthet, min Gud! Jeg vil lovsynge deg til sitar, du Israels Hellige!</verse><verse id="23">Mine lepper skal juble, for jeg vil lovsynge deg, - og min sjel, som du har forløst.</verse><verse id="24">Hele dagen skal min tunge tale om din rettferdighet. For de som ønsker ulykke over meg, er blitt til spott, de er blitt til skamme.f</verse></chapter><chapter id="72"><verse id="1">Av Salomo. Gud, gi kongen din rettferdighet, og kongesønnen din rett,</verse><verse id="2">så han kan dømme ditt folk med rettferdighet, og dine elendige med rett.</verse><verse id="3">Fjellene skal bringe fred til folket, og haugene rettferdighet.</verse><verse id="4">Han skal dømme rett for de elendige blant folket. Han skal frelse den fattiges barn og knuse undertrykkeren.</verse><verse id="5">De skal frykte deg så lenge solen er til, og så lenge månen skinner, fra slekt til slekt.</verse><verse id="6">Han skal komme ned som regn på en nyslått eng, lik en regnskur, som væter jorden.</verse><verse id="7">I hans dager skal den rettferdige blomstre. Stor fred skal råde, inntil månen ikke er mer.</verse><verse id="8">Han skal herske fra hav til hav, fra elven inntil jordens ender.</verse><verse id="9">For hans åsyn skal de som bor i ørkenen, bøye kne. Hans fiender skal slikke støv.</verse><verse id="10">Kongene fra Tarsis og de fjerne kyster skal komme med gaver, kongene fra Sjeba og Seba skal bære fram skatt.</verse><verse id="11">Alle konger skal falle ned for ham, alle hedninger skal tjene ham.</verse><verse id="12">For han skal frelse den fattige som roper, den elendige som ingen hjelper har.</verse><verse id="13">Han skal spare den hjelpeløse og fattige, og frelse de fattiges sjeler.</verse><verse id="14">Han skal forløse deres sjel fra undertrykkelse og fra vold. Deres blod skal være dyrt i hans øyne.</verse><verse id="15">De skal leve og gi ham av Sjebas gull. De skal alltid be for ham, hele dagen skal de love ham.</verse><verse id="16">Det skal være overflod av korn i landet på fjelltoppene, dets frukt skal bølge som Libanon. Det skal blomstre opp folk av byene som gresset på jorden.</verse><verse id="17">Hans navn skal bli til evig tid. Så lenge solen skinner, skal hans navn skyte friske skudd. De skal velsigne seg ved ham, og alle hedninger skal prise ham salig.</verse><verse id="18">Lovet være Gud Herren, Israels Gud. Han er den eneste som gjør undergjerninger.</verse><verse id="19">Hans herlige navn være lovet til evig tid! All jorden er full av hans herlighet! Amen, amen.</verse><verse id="20">Ende på Davids, Isais sønns bønner.</verse></chapter><chapter id="73"><verse id="1">En salme av Asaf. Bare god er Gud mot Israel, mot de rene av hjertet.</verse><verse id="2">Men jeg - nær hadde mine føtter snublet, på lite nær var mine trinn glidd ut.</verse><verse id="3">For jeg ble harm over de hovmodige, da jeg så at det gikk de ugudelige vel.</verse><verse id="4">For de er fri for lidelser inntil sin død, og kroppen deres er velnært.</verse><verse id="5">De er uten menneskers plage og slites ikke som andre mennesker.</verse><verse id="6">Derfor er overmot deres halskjede, de hyller seg i vold som en kledning.</verse><verse id="7">Deres øyne står ut av fedme, hjertets tanker bryter fram.</verse><verse id="8">De håner og taler ondskapsfullt om undertrykkelse, med overlegne ord taler de.</verse><verse id="9">De løfter sin munn mot himmelen, og deres tunge farer fram på jorden.</verse><verse id="10">Derfor får de sitt folk til å vende seg om til dem. Vann i overflod suger de i seg.</verse><verse id="11">De sier: Hvordan skulle Gud vite noe? Er det vel kunnskap hos Den Høyeste?</verse><verse id="12">Se, dette er de ugudelige. Evig trygge vokser de i velmakt.</verse><verse id="13">Ja, forgjeves har jeg renset mitt hjerte og vasket mine hender i uskyld.</verse><verse id="14">Likevel ble jeg plaget hele dagen. Hver morgen kom til meg med tukt.</verse><verse id="15">Dersom jeg hadde sagt: Slik vil jeg tale! - se, da hadde jeg vært troløs mot dine barns slekt.</verse><verse id="16">Jeg tenkte etter for å forstå dette. Det var en plage i mine øyne</verse><verse id="17">- inntil jeg gikk inn i Guds helligdommer og ga akt på hvordan det går dem til slutt.</verse><verse id="18">Ja, på glatte steder setter du dem. Du lot dem falle, så de gikk til grunne.</verse><verse id="19">Hvor de ble ødelagt i et øyeblikk! De gikk under og tok ende med forferdelse.</verse><verse id="20">Likesom en akter en drøm for intet når en har våknet, slik akter du, Herre, deres skyggebilder for intet når du våkner opp.</verse><verse id="21">Når mitt hjerte var bittert, og det stakk meg i mine nyrer,</verse><verse id="22">da var jeg ufornuftig og forsto ingenting. Som et dyr var jeg imot deg.</verse><verse id="23">Men jeg blir alltid hos deg, du har grepet min høyre hånd.</verse><verse id="24">Du leder meg ved ditt råd, og deretter tar du meg opp i herlighet.</verse><verse id="25">Hvem har jeg ellers i himmelen? Når jeg bare har deg, begjærer jeg ikke noe på jorden.</verse><verse id="26">Om enn mitt kjød og mitt hjerte svikter, så er Gud mitt hjertes klippe og min del for evig.</verse><verse id="27">For se, de som holder seg borte fra deg, går til grunne. Du utrydder hver den som faller fra deg i hor*.</verse><verse id="28">Men for meg er det godt å holde meg nær til Gud. Jeg tar min tilflukt til Herren Herren for å fortelle alle dine gjerninger.</verse></chapter><chapter id="74"><verse id="1">En læresalme av Asaf. Gud, hvorfor har du forkastet oss for evig tid? Hvorfor ryker din vrede mot den hjord du før?</verse><verse id="2">Kom i hu din menighet, som du vant deg i gammel tid, som du gjenløste til å være ditt eiendomsfolk, dette Sions berg, hvor du tok bolig!</verse><verse id="3">Løft opp dine fottrinn til de evige grushauger! Alt har fienden ødelagt i helligdommen.</verse><verse id="4">Dine motstandere har brølt midt i ditt forsamlingshus. Sine egne tegn har de satt opp til tegn.</verse><verse id="5">Det var et syn som når økser løftes i tykke skogen.</verse><verse id="6">Og alt det som fantes av billedverk, slo de i stykker med øks og hammer.</verse><verse id="7">De har satt ild på din helligdom, helt til grunnen har de vanhelliget stedet hvor ditt navn bor.</verse><verse id="8">De sa i sitt hjerte: Vi vil knuse dem alle! - De har brent opp alle Guds forsamlingshus i landet.</verse><verse id="9">Våre egne tegn ser vi ikke. Det finnes ikke noen profet mer, ikke noen hos oss som vet hvor lenge dette skal vare.</verse><verse id="10">Hvor lenge, Gud, skal motstanderen håne? Skal fienden forakte ditt navn til evig tid?</verse><verse id="11">Hvorfor drar du din hånd, din høyre hånd tilbake? Ta den ut av din barm og ødelegg!</verse><verse id="12">Gud er jo min konge fra gammel tid, han som skaper frelse på den vide jord.</verse><verse id="13">Du er den som skilte havet med din styrke, som knuste dragenes hoder på vannene.</verse><verse id="14">Du slo i stykker Leviatans* hoder, du ga dem til føde for ørkenens folk.</verse><verse id="15">Kilde og bekk lot du bryte fram, du tørket ut evige strømmer.</verse><verse id="16">Deg tilhører dagen, og din er natten. Du har skapt himmellysene og solen.</verse><verse id="17">Du fastsatte alle jordens grenser. Sommer og vinter - du har dannet dem.</verse><verse id="18">Husk dette: Fienden har hånet Herren! Et narraktig folk har foraktet ditt navn!</verse><verse id="19">Overgi ikke din turteldue til villdyr! Glem ikke for evig dine elendiges forsamling!</verse><verse id="20">Se til pakten! For i hver avkrok av landet er det fullt av steder hvor det øves vold.</verse><verse id="21">La ikke den undertrykte gå bort med skam. La den elendige og fattige prise ditt navn!</verse><verse id="22">Reis deg, Gud! Før din sak, kom i hu at dåren håner deg hele dagen!</verse><verse id="23">Glem ikke dine fienders røst, larmen som alltid stiger opp fra dine motstandere!</verse></chapter><chapter id="75"><verse id="1">Til sangmesteren. «Ødelegg ikke»*. En salme av Asaf. En sang.</verse><verse id="2">Vi priser deg, Gud, vi priser deg! For nær er ditt navn, og dine undergjerninger blir kunngjort.</verse><verse id="3">Jeg vil gripe den fastsatte tid. Jeg vil dømme med rettferdighet.</verse><verse id="4">Om jorden vakler, og alle de som bor på den, så har likevel jeg satt dens grunnstøtter fast. Sela.</verse><verse id="5">Jeg sier til dårene: Vær ikke overmodige! - og til de ugudelige: Løft ikke horn!</verse><verse id="6">Løft ikke deres horn i det høye! Tal ikke frekt med stiv nakke!</verse><verse id="7">For ikke fra øst og ikke fra vest, og heller ikke fra berglandets ørken kommer vår oppreisning.</verse><verse id="8">Nei, Gud er den som dømmer. Den ene fornedrer han, og den andre opphøyer han.</verse><verse id="9">For i Herrens hånd er det et beger med skummende vin. Det er fullt av krydret vin, og han skjenker av det. Ja sannelig, de ugudelige på jorden skal drikke den, bunnfallet av den skal de drikke.</verse><verse id="10">Men jeg, for evig vil jeg forkynne. Jeg vil lovsynge Jakobs Gud.</verse></chapter><chapter id="76"><verse id="1">Til sangmesteren. Med strengespill. En salme av Asaf. En sang.</verse><verse id="2">Gud er kjent i Juda, hans navn er stort i Israel.</verse><verse id="3">Hans hytte er reist i Salem, hans bolig er på Sion.</verse><verse id="4">Der brøt han i stykker buens lyn, skjold og sverd og krig. Sela.</verse><verse id="5">Strålende er du, herligere enn røverfjellene*.</verse><verse id="6">Mennene med det sterke hjertet er blitt et rov. De sover sin søvn, og ingen av de mektige mennene fant sine hender.</verse><verse id="7">Ved din trussel, Jakobs Gud, falt både vogn og hest i dyp søvn.</verse><verse id="8">Alle må frykte deg! Hvem kan bli stående for ditt åsyn når du blir vred?</verse><verse id="9">Fra himmelen lot du dom bli hørt. Jorden fryktet og ble stille,</verse><verse id="10">da Gud reiste seg til dom for å frelse alle nedbøyde på jorden. Sela.</verse><verse id="11">For menneskers vrede blir til pris for deg. Du binder om deg med en større vrede.</verse><verse id="12">Gi løfter, og la Herren deres Gud få det som dere har lovt. Alle de som er omkring ham, skal komme med gaver til Den Forferdelige.</verse></chapter><chapter id="77"><verse id="1">Til sangmesteren. For Jedutun*. Av Asaf. En salme.</verse><verse id="2">Min røst løfter seg til Gud, og jeg vil rope. Min røst løfter seg til Gud, og han vil vende øret til meg.</verse><verse id="3">Den dag jeg er i nød, søker jeg Herren. Min hånd er utrakt om natten og blir ikke trett, min sjel vil ikke la seg trøste.</verse><verse id="4">Jeg kommer Gud i hu og sukker. Jeg grubler, min ånd mister sin kraft. Sela.</verse><verse id="5">Du holder mine øyne åpne i nattevaktene. Jeg er urolig og taler ikke.</verse><verse id="6">Jeg tenker på gamle dager, på år langt tilbake.</verse><verse id="7">Jeg minnes min sang om natten. Jeg grubler i mitt hjerte, min ånd ransaker.</verse><verse id="8">Vil Herren forkaste i all evighet? Vil han aldri mer vise sin nåde?</verse><verse id="9">Er det for all tid slutt med hans miskunnhet? Er hans ord blitt til intet for slekt etter slekt?</verse><verse id="10">Har Gud glemt å være nådig? Har han i vrede lukket til for sin barmhjertighet? Sela.</verse><verse id="11">Da sa jeg: Det er min plage - men jeg vil minnes år fra Den Høyestes høyre hånd.</verse><verse id="12">Ja, jeg minnes Herrens gjerninger, jeg minnes de undrene du gjorde før.</verse><verse id="13">Jeg vil tenke på alt ditt verk, og på dine store gjerninger vil jeg grunne.</verse><verse id="14">Gud! Din vei er i hellighet. Hvem er en gud så stor som Gud?</verse><verse id="15">Du er den Gud som gjør under. Du har kunngjort din styrke blant folkene.</verse><verse id="16">Du har forløst ditt folk med velde, Jakobs og Josefs barn. Sela.</verse><verse id="17">Vannene så deg, Gud, vannene så deg og bevet, ja, avgrunnene skalv.</verse><verse id="18">Skyene øste ut vann, himlene lot sin røst høre. Ja, dine piler fløy til alle kanter.</verse><verse id="19">Din tordens røst lød i stormvirvelen, lyn lyste opp jordens krets. Jorden bevet og skalv.</verse><verse id="20">Gjennom havet gikk din vei, dine stier gjennom store vann, og dine fotspor ble ikke kjent.</verse></chapter><chapter id="78"><verse id="1">En læresalme av Asaf. Lytt, mitt folk, til min lære! Vend øret til min munns ord!</verse><verse id="2">Jeg vil åpne min munn med billedspråk, jeg vil la det strømme fram gåtefulle ord fra gammel tid.</verse><verse id="3">Det vi har hørt og vet, det våre fedre har fortalt oss,</verse><verse id="4">det vil vi ikke skjule for deres barn. For den kommende slekt vil vi kunngjøre Herrens pris og hans styrke og de undergjerningene som han har gjort.</verse><verse id="5">Han har reist et vitnesbyrd i Jakob og satt en lov i Israel, som han bød våre fedre å kunngjøre for sine barn,</verse><verse id="6">for at den kommende slekt, de barna som skulle bli født, skulle lære å kjenne dem, så de igjen kunne stå fram og fortelle dem for sine barn.</verse><verse id="7">Slik skulle de sette sitt håp til Gud og ikke glemme Guds gjerninger, men holde hans bud.</verse><verse id="8">De skulle ikke bli som sine fedre, en oppsetsig og gjenstridig slekt, en slekt som ikke gjorde hjertet fast, og som ikke var trofast mot Gud i sin ånd.</verse><verse id="9">Efra’ims sønner, væpnede bueskyttere, vendte om på stridens dag.</verse><verse id="10">De holdt ikke Guds pakt og ville ikke vandre i hans lov.</verse><verse id="11">De glemte hans store gjerninger og de undrene som han hadde latt dem se.</verse><verse id="12">For fedrenes øyne hadde han gjort under i landet Egypt, på Soans mark.</verse><verse id="13">Han kløvde havet og lot dem gå gjennom det, han lot vannet stå som en voll.</verse><verse id="14">Han ledet dem ved skyen om dagen, og hele natten ved lysende ild.</verse><verse id="15">Han kløvde klipper i ørkenen og ga dem å drikke som av store vanndyp.</verse><verse id="16">Han lot bekker springe fram av klippen og vann flyte ned som strømmer.</verse><verse id="17">Men de fortsatte å synde mot ham, og var stadig gjenstridige mot Den Høyeste i ørkenen.</verse><verse id="18">De fristet Gud i sitt hjerte, så de krevde slik mat som de hadde lyst på.</verse><verse id="19">Og de talte mot Gud, de sa: Kan vel Gud dekke bord i ørkenen?</verse><verse id="20">Se, han har slått klippen så vann vellet fram og bekker strømmet over. Men kan han også gi brød? Kan han skaffe kjøtt til sitt folk?</verse><verse id="21">Da Herren hørte det, ble han harm. Ild ble opptent mot Jakob, og vrede reiste seg mot Israel,</verse><verse id="22">fordi de ikke trodde på Gud og ikke stolte på hans frelse.</verse><verse id="23">Han ga skyene der oppe befaling og åpnet himmelens dører.</verse><verse id="24">Han lot manna regne over dem til føde, og ga dem korn fra himmelen*.</verse><verse id="25">Mennesker spiste englebrød, han sendte dem mat så de ble mette.</verse><verse id="26">Han lot østavinden fare ut på himmelen, og førte sønnavinden fram ved sin styrke.</verse><verse id="27">Han lot kjøtt regne ned over dem som støv, vingede fugler som havets sand.</verse><verse id="28">Midt i leiren lot han dem falle, rundt omkring deres boliger.</verse><verse id="29">De åt og ble mer enn mette. Det de lystet etter, ga han dem.</verse><verse id="30">De hadde ennå ikke vendt seg fra sin lyst, ennå var maten i deres munn -</verse><verse id="31">da reiste Guds vrede seg mot dem. Han drepte de kraftigste blant dem, Israels utvalgte menn slo han ned.</verse><verse id="32">Til tross for alt dette fortsatte de å synde, og de trodde ikke på hans undergjerninger.</verse><verse id="33">Derfor lot han dagene deres svinne bort i tomhet, og deres år i forferdelse.</verse><verse id="34">Når han drepte noen, søkte de ham. Da vendte de om og søkte Gud.</verse><verse id="35">De kom i hu at Gud var deres klippe, og Den Høyeste Gud deres gjenløser.</verse><verse id="36">Men de bedro ham med sine ord og løy for ham med sin tunge.</verse><verse id="37">Deres hjerte hang ikke fast ved ham, de var ikke tro mot hans pakt.</verse><verse id="38">Men han er barmhjertig. Han tilgir misgjerning og ødelegger ikke. Mange ganger vendte han sin vrede bort og lot ikke all sin harme bryte fram.</verse><verse id="39">Han kom i hu at de var kjød, et åndepust som farer av sted og ikke kommer tilbake.</verse><verse id="40">Hvor ofte de var gjenstridige mot ham i ørkenen! De gjorde ham sorg i ødemarken.</verse><verse id="41">De fristet Gud på ny og krenket Israels Hellige.</verse><verse id="42">De mintes ikke hans hånd den dagen han forløste dem fra fienden,</verse><verse id="43">da han gjorde sine tegn i Egypt og sine under på Soans mark.</verse><verse id="44">Han gjorde elvene deres til blod, de kunne ikke drikke av bekkene.</verse><verse id="45">Han sendte blodtørstige fluer som fortærte dem, og frosk som plaget dem.</verse><verse id="46">Han ga deres grøde til gnageren og deres avling til gresshoppen.</verse><verse id="47">Han slo deres vintrær med hagl og deres morbærtrær med haglsteiner.</verse><verse id="48">Deres fe overga han til hagl og deres buskaper til lynild.</verse><verse id="49">Han sendte mot dem sin brennende vrede - harme, forbitrelse og trengsel, en skare av engler som brakte ulykke.</verse><verse id="50">Han ga sin vrede fritt løp mot dem. Han sparte ikke deres sjel for døden, men overga deres liv til pesten.</verse><verse id="51">Han slo alle førstefødte i Egypt, mannskraftens førstegrøde i Kams telt.</verse><verse id="52">Og han lot sitt folk bryte opp som en saueflokk, han førte dem som en hjord i ørkenen.</verse><verse id="53">Han ledet dem trygt, og de fryktet ikke. Men havet dekket deres fiender.</verse><verse id="54">Han førte dem til sitt hellige landemerke, til det berget hans høyre hånd hadde vunnet.</verse><verse id="55">Han drev hedningene ut for deres øyne, og deres land skiftet han ut som arv til sitt folk, og han lot Israels stammer bo i deres telt.</verse><verse id="56">Men de fristet Gud, Den Høyeste. De var gjenstridige mot ham, og de aktet ikke på hans vitnesbyrd.</verse><verse id="57">De falt fra og var troløse som sine fedre. De ble upålitelige, likesom en bue som svikter.</verse><verse id="58">De vakte hans harme med sine offerhauger og gjorde ham nidkjær med sine utskårne bilder.</verse><verse id="59">Gud hørte det og ble vred, han fikk avsky for Israel.</verse><verse id="60">Og han forlot sin bolig i Sjilo, det telt han hadde slått opp blant menneskene.</verse><verse id="61">Han overga sin styrke til fangenskap og sin herlighet i fiendens hånd.</verse><verse id="62">Han overga sitt folk til sverdet og ble harm på sin arv.</verse><verse id="63">Ild fortærte dets unge menn, og jomfruene fikk ingen bryllupssang.</verse><verse id="64">Dets prester falt for sverdet, og dets enker fikk ikke holde sørgehøytid.</verse><verse id="65">Da våknet Herren som av en søvn, lik en stridsmann som våkner fra vinen.</verse><verse id="66">Han slo sine motstandere tilbake, og førte evig skam over dem.</verse><verse id="67">Han forkastet Josefs telt og utvalgte ikke Efra’ims stamme.</verse><verse id="68">Men han utvalgte Judas stamme, Sions berg, som han elsket.</verse><verse id="69">Han bygde sin helligdom lik høye fjell, lik jorden, som han har grunnfestet for evig tid.</verse><verse id="70">Han utvalgte David, sin tjener, og tok ham fra sauekveen.</verse><verse id="71">Han gjette sauene som ga melk, men han satte ham til hyrde for Jakob, sitt folk, for Israel, sin arv.</verse><verse id="72">Og han gjette dem med oppriktig hjerte og førte dem med kyndig hånd.</verse></chapter><chapter id="79"><verse id="1">En salme av Asaf. Gud! Hedninger har trengt inn i din arv. Ditt hellige tempel har de gjort urent. De har gjort Jerusalem til grushauger.</verse><verse id="2">Likene av dine tjenere har de gitt til føde for himmelens fugler. Kjøttet av dine hellige har de gitt til villdyrene på jorden.</verse><verse id="3">De har utøst deres blod som vann rundt omkring Jerusalem, og det var ingen som la dem i graven.</verse><verse id="4">Vi er blitt til skam for våre naboer, til spott og hån for dem som er omkring oss.</verse><verse id="5">Hvor lenge, Herre? Vil du være vred for evig? Hvor lenge skal din nidkjærhet brenne som ild?</verse><verse id="6">Øs din vrede ut over hedningene som ikke kjenner deg, og over de rikene som ikke påkaller ditt navn!</verse><verse id="7">For de har fortært Jakob og lagt hans bolig øde.</verse><verse id="8">Tilregn oss ikke våre forfedres misgjerninger! La din miskunn snart komme oss i møte, for vi er langt nede!</verse><verse id="9">Hjelp oss, vår frelses Gud, til ditt navns ære! Fri oss og tilgi våre synder for ditt navns skyld.</verse><verse id="10">Hvorfor skal hedningene si: Hvor er deres Gud? La det skje for våre øyne og la det bli kjent blant hedningene at dine tjeneres blod som er utøst, blir hevnet.</verse><verse id="11">La den fangnes sukk komme for ditt åsyn! La dødens barn bli i live, etter din arms styrke.</verse><verse id="12">Gi våre naboer igjen sjufold i deres fang, for den hån som de har hånet deg med, Herre!</verse><verse id="13">Og vi, ditt folk og den hjord du før, vi vil love deg til evig tid. Fra slekt til slekt vil vi forkynne din pris.</verse></chapter><chapter id="80"><verse id="1">Til sangmesteren. Etter «Liljer»*. Et vitnesbyrd av Asaf. En salme.</verse><verse id="2">Israels hyrde! Vend øret til, du som fører Josef som en hjord! Du som troner over kjerubene, åpenbar deg i herlighet!</verse><verse id="3">Vekk opp din kraft for Efra’im og Benjamin og Manasse. Kom og frels oss!</verse><verse id="4">Gud, omvend oss, og la ditt åsyn lyse, så vi blir frelst!</verse><verse id="5">Herre, hærskarenes Gud, hvor lenge vil du la din vrede ryke mot ditt folk som ber til deg?</verse><verse id="6">Du har gitt dem tårebrød å ete og tårer å drikke i fullt mål.</verse><verse id="7">Du gjør oss til et stridsemne for våre naboer, og våre fiender spotter oss.</verse><verse id="8">Gud, hærskarenes Gud, omvend oss, og la ditt åsyn lyse, så vi blir frelst!</verse><verse id="9">Et vintre tok du opp fra Egypt, du drev ut hedningefolk og plantet det.</verse><verse id="10">Du ryddet grunn for det, og det festet rot og fylte landet.</verse><verse id="11">Fjell ble skjult av dets skygge, og Guds sedrer av dets greiner.</verse><verse id="12">Det strakte ut sine greiner til havet og sine skudd bort imot elven.</verse><verse id="13">Hvorfor har du revet ned dets gjerde, så alle de som går forbi på veien, plukker av det?</verse><verse id="14">Svinet fra skogen gnager på det, og krypet på marken eter av det.</verse><verse id="15">Gud, hærskarenes Gud! Vend tilbake, vend blikket ned fra himmelen og se! Ta deg av dette vintreet!</verse><verse id="16">Vern om det som din høyre hånd har plantet, om den sønnen som du har utvalgt deg.</verse><verse id="17">Det er brent med ild, det er hogd ned. For ditt åsyns trussel går de under.</verse><verse id="18">La din hånd være over den mannen som er ved din høyre hånd, over den menneskesønnen du har utvalgt deg,</verse><verse id="19">så vil vi ikke vike fra deg. Gjør oss levende igjen, så vil vi påkalle ditt navn.</verse></chapter><chapter id="81"><verse id="1">Til sangmesteren. Etter Gittit*. Av Asaf.</verse><verse id="2">Juble for vår Gud, vår styrke! Rop med glede for Jakobs Gud!</verse><verse id="3">Stem i sang og la tamburinen lyde - vakker klang av sitar sammen med harpen!</verse><verse id="4">Støt i horn på nymånedagen og ved fullmåne, på vår høytidsdag!</verse><verse id="5">For det er en lov for Israel, en rett for Jakobs Gud.</verse><verse id="6">Han satte det til et vitnesbyrd i Josef da han dro ut gjennom landet Egypt. - Jeg hørte en røst som jeg ikke kjente:</verse><verse id="7">Jeg fridde hans skulder fra byrden, hans hender slapp fri fra bærekurven.</verse><verse id="8">I nøden ropte du, og jeg fridde deg ut. Jeg svarte deg, skjult i tordenskyen, jeg prøvde deg ved Meriba-vannene. Sela.</verse><verse id="9">Hør, mitt folk, jeg vil vitne for deg! Israel, å, om du ville høre på meg!</verse><verse id="10">Det skal ikke være noen fremmed gud hos deg, og du skal ikke tilbe utlendingenes gud.</verse><verse id="11">Jeg er Herren din Gud, som førte deg opp fra landet Egypt. Lukk din munn vidt opp, og jeg vil fylle den!</verse><verse id="12">Men mitt folk hørte ikke min røst, og Israel ville ikke lyde meg.</verse><verse id="13">Så lot jeg dem fare i sitt hjertes hardhet, for at de skulle vandre i sine egne onde råd.</verse><verse id="14">Å, om mitt folk ville høre på meg, om Israel ville vandre på mine veier!</verse><verse id="15">Snart skulle jeg da kue deres fiender og vende min hånd imot deres motstandere.</verse><verse id="16">De som hater Herren, skulle smigre for ham, og deres onde tid skulle vare for evig.</verse></chapter><chapter id="82"><verse id="1">En salme av Asaf. Gud står i Guds menighet, midt iblant guder holder han dom:</verse><verse id="2">Hvor lenge vil dere dømme urettferdig og holde med de ugudelige? Sela.</verse><verse id="3">Vern den ringe og farløse, la den elendige og fattige få sin rett!</verse><verse id="4">Redd den ringe og fattige, frels ham fra de ugudeliges hånd!</verse><verse id="5">De skjønner intet, og de forstår ingenting. De vandrer i mørke. Alle jordens grunnvoller vakler.</verse><verse id="6">Jeg har sagt: Dere er guder, dere er alle Den Høyestes sønner.</verse><verse id="7">Men sannelig, som mennesker skal dere dø, og som en av fyrstene skal dere falle.</verse><verse id="8">Reis deg, Gud! Hold dom over jorden! For alle hedningene er din eiendom.</verse></chapter><chapter id="83"><verse id="1">En sang. En salme av Asaf.</verse><verse id="2">Gud, ti ikke! Vær ikke stille og hold deg ikke i ro, Gud!</verse><verse id="3">For se, dine fiender larmer. De som hater deg, løfter hodet.</verse><verse id="4">Med svik legger de hemmelige planer mot ditt folk, og de rådslår mot dem du verner.</verse><verse id="5">De sier: Kom, la oss utslette dem, så de ikke mer er et folk, slik at ingen lenger minnes Israels navn!</verse><verse id="6">For med ett hjerte rådslår de med hverandre, mot deg inngår de pakt -</verse><verse id="7">Edoms telt og ismaelittene, Moab og hagrittene,</verse><verse id="8">Gebal og Ammon og Amalek, Filisterland og de som bor i Tyrus.</verse><verse id="9">Også Assur slutter seg til dem, de er blitt en arm for Lots barn. Sela.</verse><verse id="10">Gjør med dem som med Midian, som med Sisera, som med Jabin ved bekken Kisjon!</verse><verse id="11">Ved En-Dor ble de ødelagt, de ble til møkk på marken.</verse><verse id="12">La det gå dem - deres fremste menn - som Oreb og som Se’eb! La det gå alle deres fyrster som Sebah og som Salmunna,</verse><verse id="13">disse som sier: Vi vil ta Guds boliger til eie for oss selv!</verse><verse id="14">Min Gud, gjør dem som en støvvirvel, som agner for vinden!</verse><verse id="15">Som ilden brenner opp en skog og flammene setter fjell i brann,</verse><verse id="16">slik må du jage dem med ditt uvær og skremme dem med din storm.</verse><verse id="17">La skam dekke deres ansikt, Herre, så de søker ditt navn.</verse><verse id="18">La dem bli til skamme og bli forferdet til evig tid, la dem bli vanæret og gå til grunne!</verse></chapter><chapter id="84"><verse id="1">Til sangmesteren. Etter Gittit. Av Korahs barn. En salme.</verse><verse id="2">Hvor elskelige dine boliger er, Herre, hærskarenes Gud!</verse><verse id="3">Min sjel lengter, ja, fortæres av lengsel etter Herrens forgårder. Mitt hjerte og mitt kjød roper med fryd til den levende Gud.</verse><verse id="4">Spurven har jo funnet seg et hus, og svalen et rede hvor den har lagt sine unger - dine altere, Herre, hærskarenes Gud, min konge og min Gud!</verse><verse id="5">Salige er de som bor i ditt hus, de skal stadig love deg. Sela.</verse><verse id="6">Salig er det mennesket som har sin styrke i deg, de som har sitt hjerte vendt til de jevne veier.</verse><verse id="7">Når de vandrer gjennom tåredalen, gjør de den til en kildevang, og tidlig regn dekker den med velsignelse.</verse><verse id="8">De går fram fra kraft til kraft, de trer fram for Gud på Sion.</verse><verse id="9">Herre, hærskarenes Gud, hør min bønn! Vend øret til, Jakobs Gud! Sela.</verse><verse id="10">Gud, vårt skjold, se hit, vend blikket til din salvedes åsyn!</verse><verse id="11">For én dag i dine forgårder er bedre enn ellers tusen. Jeg vil heller stå ved dørterskelen i min Guds hus enn bo i ugudelighets telt.</verse><verse id="12">For Gud Herren er sol og skjold, Herren gir nåde og ære. Han nekter ikke dem noe godt som vandrer i uskyld.</verse></chapter><chapter id="85"><verse id="1">Til sangmesteren. Av Korahs barn. En salme.</verse><verse id="2">Herre, du har før vært nådig mot ditt land, du lot Jakobs fangenskap opphøre.</verse><verse id="3">Ditt folks misgjerning tok du bort, du skjulte all deres synd. Sela.</verse><verse id="4">All din harme tok du tilbake, du vendte om fra din brennende vrede.</verse><verse id="5">Omvend oss, vår frelses Gud, og gjør din harme imot oss til intet!</verse><verse id="6">Vil du for evig være vred på oss? Vil du la din vrede vare fra slekt til slekt?</verse><verse id="7">Vil du ikke gjøre oss levende igjen, så ditt folk kan glede seg i deg?</verse><verse id="8">Herre, la oss se din miskunnhet, og gi oss din frelse!</verse><verse id="9">Jeg vil høre hva Gud Herren taler: Han forkynner fred for sitt folk og for sine fromme - bare de ikke vender tilbake til dårskap.</verse><verse id="10">Ja, hans frelse er nær hos dem som frykter ham, for at herlighet skal bo i vårt land.</verse><verse id="11">Nåde og sannhet skal møte hverandre, rettferd og fred kysse hverandre.</verse><verse id="12">Sannhet skal vokse opp av jorden, og rettferd se ned fra himmelen.</verse><verse id="13">Ja, Herren skal gi det som godt er, og vårt land gir sin grøde.</verse></chapter><chapter id="86"><verse id="1">En bønn av David. Vend øret til, Herre, og svar meg, for jeg er elendig og fattig.</verse><verse id="2">Bevar min sjel, for jeg er from. Frels din tjener, du min Gud, han som setter sin lit til deg!</verse><verse id="3">Vær meg nådig, Herre, for til deg roper jeg hele dagen.</verse><verse id="4">Gled din tjeners sjel, for til deg, Herre, løfter jeg min sjel.</verse><verse id="5">For du, Herre, er god og tilgir gjerne. Du er rik på miskunn mot alle dem som påkaller deg.</verse><verse id="6">Vend øret, Herre, til min bønn! Gi akt på mine inderlige bønners røst!</verse><verse id="7">På den dagen jeg er i nød, kaller jeg på deg, for du svarer meg.</verse><verse id="8">Ingen er som du blant gudene, Herre, og intet er som dine gjerninger.</verse><verse id="9">Alle hedningene, som du har skapt, skal komme og tilbe for ditt åsyn, Herre, og ære ditt navn.</verse><verse id="10">For du er stor, du er den som gjør undergjerninger. Du alene er Gud.</verse><verse id="11">Lær meg, Herre, din vei! Jeg vil vandre i din sannhet. Gi meg et udelt hjerte til å frykte ditt navn!</verse><verse id="12">Jeg vil prise deg, Herre min Gud, av hele mitt hjerte, jeg vil ære ditt navn for evig.</verse><verse id="13">For din miskunnhet er stor mot meg, og du har fridd min sjel av dødsrikets dyp.</verse><verse id="14">Gud! Overmodige har reist seg imot meg, en flokk av voldsmenn står meg etter livet. De har ikke deg for øye.</verse><verse id="15">Men du, Herre, er en barmhjertig og nådig Gud, langmodig og rik på nåde og sannhet.</verse><verse id="16">Vend deg til meg og vær meg nådig! Gi din tjener din styrke, og frels din tjenestekvinnes sønn!</verse><verse id="17">Gjør et tegn med meg til det gode, for at de som hater meg, kan se det og bli til skamme, fordi du, Herre, har hjulpet meg og trøstet meg.</verse></chapter><chapter id="87"><verse id="1">Av Korahs barn. En salme. En sang. Den byen han har grunnfestet, står på de hellige fjell.</verse><verse id="2">Herren elsker Sions porter fremfor alle Jakobs boliger.</verse><verse id="3">Herlige ting er sagt om deg, du Guds by. Sela.</verse><verse id="4">Jeg nevner Rahab og Babel blant dem som kjenner meg. Se, Filisterland og Tyrus sammen med Etiopia: Denne er født der.</verse><verse id="5">Og om Sion skal det bli sagt: Hver og en er født der. Og han, Den Høyeste, gjør det fast.</verse><verse id="6">Herren skal telle når folkene blir oppskrevet, og si: Denne er født der. Sela.</verse><verse id="7">Og de som synger og spiller på fløyte, skal si: Alle mine kilder er i deg.</verse></chapter><chapter id="88"><verse id="1">En sang. En salme. Av Korahs barn. Til sangmesteren. Etter Mahalat. Leannot*. En læresalme av Heman, esrahitten.</verse><verse id="2">Herre, min frelses Gud! Om dagen og om natten roper jeg til deg.</verse><verse id="3">La min bønn komme fram for deg, vend øret til mitt klagerop!</verse><verse id="4">For min sjel er mett av ulykker. Mitt liv er kommet nær til dødsriket.</verse><verse id="5">Jeg regnes blant dem som farer ned i hulen, jeg er blitt som en mann uten kraft,</verse><verse id="6">frigitt som en av de døde, lik de falne som ligger i graven. Du minnes dem ikke lenger, for de er skilt fra din hånd.</verse><verse id="7">Du har lagt meg i den dypeste hule, på mørke steder, i avgrunner.</verse><verse id="8">Din vrede ligger tungt på meg. Med alle dine bølger ydmyker du. Sela.</verse><verse id="9">Du har tatt mine kjenninger fra meg, du har gjort meg motbydelig i deres øyne. Jeg er stengt inne og kommer ikke ut.</verse><verse id="10">Mitt øye er sorgfullt av prøvelser, jeg har påkalt deg, Herre, hver dag. Jeg har rakt ut mine hender til deg.</verse><verse id="11">Gjør du under for de døde? Står de døde opp og priser deg? Sela.</verse><verse id="12">Fortelles det i graven om din miskunnhet, i avgrunnen om din trofasthet?</verse><verse id="13">Skal dine under bli kjent i mørket, din rettferdighet i glemselens land?</verse><verse id="14">Men til deg har jeg ropt, Herre, om morgenen kommer min bønn deg i møte.</verse><verse id="15">Hvorfor, Herre, har du forkastet min sjel? Hvorfor skjuler du ditt ansikt for meg?</verse><verse id="16">Elendig er jeg og døende fra ungdommen av. Jeg bærer dine redsler, jeg må fortvile.</verse><verse id="17">Din vredes luer går over meg, dine redsler har tilintetgjort meg.</verse><verse id="18">Hele dagen omgir de meg som vann, de omringer meg alle sammen.</verse></chapter><chapter id="89"><verse id="1">En læresalme av Etan, esrahitten.</verse><verse id="2">Om Herrens nådegjerninger vil jeg synge til evig tid, med min munn vil jeg forkynne din trofasthet fra slekt til slekt.</verse><verse id="3">For jeg sier: Miskunnhet står fast til evig tid. I himmelen grunnfester du din trofasthet.</verse><verse id="4">Du sier: Jeg har gjort en pakt med min utvalgte, min tjener David har jeg gitt et løfte med ed:</verse><verse id="5">Til evig tid vil jeg grunnfeste din ætt, jeg vil bygge din trone fra slekt til slekt. Sela.</verse><verse id="6">Himlene priser din underfulle gjerning, Herre, og din trofasthet prises i de helliges forsamling.</verse><verse id="7">For hvem i det høye kan lignes med Herren? Hvem blant Guds sønner er Herren lik -</verse><verse id="8">en Gud, forferdelig i de helliges hemmelige råd og fryktelig for alle dem som er omkring ham?</verse><verse id="9">Herre, hærskarenes Gud, hvem er mektig som du, Herre? Og du omgir deg med trofasthet.</verse><verse id="10">Du er den som hersker over havets overmot. Når dets bølger reiser seg, lar du dem legge seg.</verse><verse id="11">Du har knust Rahab som en av de drepte. Med din styrkes arm har du spredt dine fiender.</verse><verse id="12">Deg tilhører himlene, deg tilhører også jorden, verden og alt det som fyller den - du har grunnfestet dem.</verse><verse id="13">Nord og sør - du har skapt dem. Tabor og Hermon jubler over ditt navn.</verse><verse id="14">Du har en arm med velde! Sterk er din hånd, opphøyet er din høyre hånd.</verse><verse id="15">Rettferd og rett er din trones grunnvoll. Nåde og sannhet går fram for ditt åsyn.</verse><verse id="16">Salig er det folket som kjenner til jubel! Herre, i ditt åsyns lys skal de vandre.</verse><verse id="17">I ditt navn skal de fryde seg hele dagen, og ved din rettferdighet blir de opphøyet.</verse><verse id="18">For du er deres styrke og deres herlighet, ved din godhet opphøyer du vårt horn.</verse><verse id="19">For Herren er vårt skjold, og Israels Hellige vår konge.</verse><verse id="20">Du talte en gang i et syn til dine fromme og sa: Jeg har nedlagt hjelp hos en helt, jeg har opphøyet en utvalgt mann av folket.</verse><verse id="21">Jeg har funnet David, min tjener, jeg har salvet ham med min hellige olje.</verse><verse id="22">Min hånd skal alltid være med ham, min arm skal gi ham styrke.</verse><verse id="23">Fienden skal ikke plage ham, den urettferdige skal ikke undertrykke ham.</verse><verse id="24">Hans motstandere vil jeg knuse foran ham, og slå dem som hater ham.</verse><verse id="25">Min trofasthet og min miskunn skal være med ham, og i mitt navn skal hans horn bli opphøyet.</verse><verse id="26">Jeg vil la ham legge sin hånd på havet og sin høyre hånd på elvene.</verse><verse id="27">Han skal rope til meg: Du er min far, min Gud og min frelses klippe.</verse><verse id="28">Ja, jeg vil gjøre ham til den førstefødte, den høyeste for kongene på jorden.</verse><verse id="29">Til evig tid vil jeg holde fast ved min miskunn mot ham, og min pakt skal stå fast for ham.</verse><verse id="30">Jeg vil la hans ætt bli fast til evig tid og hans trone som himmelens dager.</verse><verse id="31">Dersom hans barn forlater min lov og ikke vandrer etter mine bud,</verse><verse id="32">dersom de krenker mine forskrifter og ikke holder mine befalinger,</verse><verse id="33">da vil jeg hjemsøke deres synd med riset og deres misgjerning med slag.</verse><verse id="34">Men min miskunn vil jeg ikke ta fra ham, og min trofasthet skal jeg ikke svikte.</verse><verse id="35">Jeg vil ikke bryte min pakt og ikke endre det som gikk over mine lepper.</verse><verse id="36">Ett har jeg sverget ved min hellighet, sannelig, for David vil jeg ikke lyve:</verse><verse id="37">Hans ætt skal bli til evig tid, hans trone som solen for mitt åsyn.</verse><verse id="38">Som månen skal den stå for evig, vitnet i det høye er trofast. Sela.</verse><verse id="39">Men du har forkastet og forstøtt, du er blitt harm på din salvede.</verse><verse id="40">Du har ristet av deg pakten med din tjener, du har vanhelliget hans krone ned i støvet.</verse><verse id="41">Du har revet ned alle hans murer, du har lagt hans festninger i grus.</verse><verse id="42">Alle de som går forbi på veien, har plyndret ham. Han er blitt til hån for sine naboer.</verse><verse id="43">Du har opphøyet hans motstanderes høyre hånd, du har gledet alle hans fiender.</verse><verse id="44">Du lot hans skarpe sverd vike, og lot ham ikke holde stand i striden.</verse><verse id="45">Du har gjort ende på hans glans og kastet hans trone i støvet.</verse><verse id="46">Du har forkortet hans ungdoms dager, du har dekket ham med skam. Sela.</verse><verse id="47">Hvor lenge, Herre? Vil du skjule deg for evig? Hvor lenge skal din harme brenne som ild?</verse><verse id="48">Kom i hu hvor kort mitt liv er, hvor forgjengelige du har skapt alle menneskenes barn!</verse><verse id="49">Hvem er den mann som lever og ikke ser døden, som frir sin sjel fra dødsrikets vold? Sela.</verse><verse id="50">Herre, hvor er dine nådegjerninger som du i din trofasthet lovte David med ed?</verse><verse id="51">Herre, kom i hu dine tjeneres vanære! I mitt bryst må jeg bære spott fra mange folk.</verse><verse id="52">Dine fiender håner, Herre, slik som de håner din salvedes fotspor!</verse></chapter><chapter id="90"><verse id="1">En bønn av Moses, Guds mann. Herre! Du har vært en bolig for oss fra slekt til slekt.</verse><verse id="2">Før fjellene ble født og du skapte jorden og jorderike - ja, fra evighet til evighet er du, Gud.</verse><verse id="3">Du lar mennesket vende tilbake til støv og sier: Vend tilbake, menneskebarn!</verse><verse id="4">For tusen år er i dine øyne som dagen i går når den farer forbi, som en vakt om natten.</verse><verse id="5">Du driver dem bort som en flod, de blir som en søvn. Om morgenen er de som groende gress,</verse><verse id="6">om morgenen blomstrer det og gror, om kvelden visner det og blir tørt.</verse><verse id="7">For vi har gått til grunne ved din vrede, ved din harme har forferdelse grepet oss.</verse><verse id="8">Du har satt våre misgjerninger for ditt åsyn, vår skjulte synd i ditt åsyns lys.</verse><verse id="9">For alle våre dager er flyktet bort under din vrede, vi har levd våre år til ende som et sukk.</verse><verse id="10">Vårt livs dager er sytti år, og når styrken er stor, åtti år. Dets stolthet er strev og tomhet. Hurtig farer de, vi flyr av sted.</verse><verse id="11">Hvem kjenner din vredes styrke og din harme, slik frykten for deg krever?</verse><verse id="12">Lær oss å telle våre dager, så vi kan få visdom i hjertet!</verse><verse id="13">Vend tilbake, Herre! Hvor lenge? Ha medynk med dine tjenere!</verse><verse id="14">Mett oss med din miskunn når morgenen kommer, så vil vi juble og være glade alle våre dager!</verse><verse id="15">Gled oss like mange dager som du har plaget oss, og like mange år som vi har sett ulykke!</verse><verse id="16">La din gjerning åpenbares for dine tjenere og din herlighet for deres barn.</verse><verse id="17">Må Herrens, vår Guds velbehag være over oss! Må du fremme våre henders gjerning for oss, ja, fremme våre henders gjerning!</verse></chapter><chapter id="91"><verse id="1">Den som sitter i Den Høyestes ly, som bor i Den Allmektiges skygge,</verse><verse id="2">han sier til Herren: Min tilflukt og min borg, min Gud som jeg setter min lit til!</verse><verse id="3">For han frir deg fra fuglefangerens snare, fra ødeleggende pest. 4 Med sine vingefjær dekker han deg, og under hans vinger finner du ly. Hans trofasthet er skjold og vern.</verse><verse id="5">Du skal ikke frykte for nattens redsler, for pil som flyr om dagen,</verse><verse id="6">for pest som går fram i mørket, for sott som ødelegger ved middagstid.</verse><verse id="7">Om tusen faller ved din side og ti tusen ved din høyre hånd - til deg skal det ikke nå.</verse><verse id="8">Du skal bare se det med dine øyne, se hvordan de ugudelige får sin lønn.</verse><verse id="9">For du, Herre, er min tilflukt! Den Høyeste har du gjort til din bolig.</verse><verse id="10">Intet ondt skal ramme deg, og ingen plage skal komme nær til ditt telt.</verse><verse id="11">For han skal gi sine engler befaling om deg, at de skal bevare deg på alle dine veier.</verse><verse id="12">De skal bære deg på hendene, så du ikke skal støte din fot på noen stein.</verse><verse id="13">På løve og hoggorm skal du trå, du skal tråkke ned unge løver og slanger.</verse><verse id="14">For han henger fast ved meg, og jeg vil redde ham. Jeg vil sette ham trygt på et høyt sted, for han kjenner mitt navn.</verse><verse id="15">Han skal påkalle meg, og jeg vil svare ham. Jeg er med ham i nøden, jeg vil fri ham ut og ære ham.</verse><verse id="16">Med et langt liv vil jeg mette ham og la ham skue min frelse.</verse></chapter><chapter id="92"><verse id="1">En salme. En sang for sabbatsdagen.</verse><verse id="2">Det er godt å prise Herren og lovsynge ditt navn, du Høyeste,</verse><verse id="3">å kunngjøre din miskunnhet om morgenen og din trofasthet om nettene,</verse><verse id="4">til tistrenget sitar og harpe, til tankefullt spill på sitar.</verse><verse id="5">For du har gledet meg, Herre, med ditt verk. Jeg jubler over det dine hender har gjort.</verse><verse id="6">Hvor store dine gjerninger er, Herre! Overmåte dype er dine tanker.</verse><verse id="7">En ufornuftig mann kjenner det ikke, og en dåre forstår ikke dette.</verse><verse id="8">Når de ugudelige spirer som gresset, når alle de som gjør urett, blomstrer, så er det til deres ødeleggelse for evig tid.</verse><verse id="9">Men du, Herre, er høy til evig tid.</verse><verse id="10">For se, dine fiender, Herre, ja se, dine fiender forgår! Alle de som gjør urett, blir spredt.</verse><verse id="11">Men du opphøyer mitt horn som villoksens! Jeg er overøst med frisk olje.</verse><verse id="12">Mitt øye ser med fryd på mine motstandere, mine ører hører med glede om de onde som står opp imot meg.</verse><verse id="13">Den rettferdige spirer som palmen. Som en seder på Libanon vokser han.</verse><verse id="14">De er plantet i Herrens hus, de blomstrer i vår Guds forgårder.</verse><verse id="15">Ennå i høy alder skyter de friske skudd, de er frodige og grønne,</verse></chapter><chapter id="93"><verse id="1">Herren regjerer, han har kledd seg i høyhet. Herren har kledd seg og ombundet seg med styrke. Ja, jorden står fast og rokkes ikke.</verse><verse id="2">Fast står din trone fra gammel tid, fra evighet er du.</verse><verse id="3">Strømmer har løftet opp, Herre, strømmer har løftet opp sin røst, strømmer har løftet opp sine brusende bølger.</verse><verse id="4">Herligere er Herren i det høye enn røsten av mange vann, havets mektige brenninger.</verse><verse id="5">Dine vitnesbyrd er fullt stadfestet. For ditt hus sømmer seg hellighet, Herre, til dagenes ende.</verse></chapter><chapter id="94"><verse id="1">Du hevnens Gud! Herre, du hevnens Gud, åpenbar deg i herlighet!</verse><verse id="2">Reis deg, du jordens dommer! La gjengjeldelse komme over de stolte!</verse><verse id="3">Hvor lenge skal de onde, Herre, hvor lenge skal de onde fryde seg?</verse><verse id="4">De spruter ut en strøm av ord, de fører frekk tale. Alle de som gjør urett, taler store ord.</verse><verse id="5">Ditt folk, Herre, knuser de, og din arv plager de.</verse><verse id="6">Enken og den fremmede slår de i hjel, farløse myrder de.</verse><verse id="7">Og de sier: Herren ser det ikke, Jakobs Gud gir ikke akt.</verse><verse id="8">Forstå da, dere uforstandige blant folket! Og dere dårer, når skal dere bli vise?</verse><verse id="9">Han som plantet øret, skulle han ikke høre? Han som skapte øyet, skulle han ikke se?</verse><verse id="10">Han som refser hedningene, skulle han ikke straffe - han som gir menneskene forstand?</verse><verse id="11">Herren kjenner menneskenes tanker, han vet at de bare er tomhet.</verse><verse id="12">Salig er den mannen som du tukter, Herre, den du gir lærdom av din lov,</verse><verse id="13">for å gi ham ro for onde dager, inntil det blir gravd en grav for den ugudelige.</verse><verse id="14">For Herren skal ikke forkaste sitt folk og ikke forlate sin arv.</verse><verse id="15">For dommen skal vendes til rettferdighet, og alle de oppriktige av hjertet skal gi den medhold.</verse><verse id="16">Hvem reiser seg for meg mot de onde? Hvem stiller seg fram for meg mot dem som gjør urett?</verse><verse id="17">Dersom ikke Herren var min hjelp, ville min sjel snart bo i stillhetens land.</verse><verse id="18">Om jeg måtte si: Min fot vakler! - da holder din miskunnhet meg oppe, Herre!</verse><verse id="19">Når mine urolige tanker blir mange i mitt hjerte, da fryder din trøst min sjel.</verse><verse id="20">Har vel fordervelsens domstol noe samfunn med deg, der hvor de skaper urett under skinn av rett?</verse><verse id="21">Skarevis slår de seg sammen mot den rettferdige sjel. Ved deres dom blir det utgytt uskyldig blod.</verse><verse id="22">Da blir Herren meg en borg, min Gud er min tilfluktsklippe.</verse><verse id="23">Han lar deres urett komme tilbake over dem selv, han utrydder dem for deres ondskaps skyld. Ja, Herren vår Gud skal utrydde dem.</verse></chapter><chapter id="95"><verse id="1">Kom, la oss juble for Herren! La oss rope med fryd for vår frelses klippe!</verse><verse id="2">La oss tre fram for hans åsyn med pris, la oss juble for ham med salmer!</verse><verse id="3">For Herren er en stor Gud, en stor konge over alle guder.</verse><verse id="4">Han har jordens dyp i sin hånd, og fjelltoppene tilhører ham.</verse><verse id="5">Det er han som eier havet, for han har skapt det, det tørre land har hans hender formet.</verse><verse id="6">Kom, la oss tilbe og bøye kne, la oss knele for Herren, vår Skaper!</verse><verse id="7">For han er vår Gud og vi er det folk han før, den hjord hans hånd leder. - Å, om dere i dag ville høre hans røst!</verse><verse id="8">Forherd ikke deres hjerte, slik som ved Meriba, slik som på Massa-dagen i ørkenen!</verse><verse id="9">Der fristet deres fedre meg. De satte meg på prøve, enda de hadde sett min gjerning.</verse><verse id="10">I førti år hadde jeg avsky for denne ætten, og jeg sa: De er et folk som farer vill i sitt hjerte, de kjenner ikke mine veier.</verse><verse id="11">Så sverget jeg i min vrede: Sannelig, de skal ikke komme inn til min hvile.</verse></chapter><chapter id="96"><verse id="1">Syng for Herren en ny sang! Syng for Herren, all jorden!</verse><verse id="2">Syng for Herren, pris hans navn! Forkynn fra dag til dag hans frelse!</verse><verse id="3">Fortell blant hedningene hans herlighet, blant alle folk hans undergjerninger!</verse><verse id="4">For stor er Herren og høylovet, forferdelig er han over alle guder.</verse><verse id="5">For alle folkenes guder er avguder, men Herren har skapt himmelen.</verse><verse id="6">Høyhet og herlighet er for hans åsyn, styrke og prakt i hans helligdom.</verse><verse id="7">Gi Herren, dere folkeslekter - gi Herren ære og makt!</verse><verse id="8">Gi Herren hans navns ære, bær fram gaver og kom til hans forgårder!</verse><verse id="9">Tilbe Herren i hellig skrud! Bev for hans åsyn, all jorden!</verse><verse id="10">Si blant hedningene: Herren regjerer, og jorden står fast, den rokkes ikke, han dømmer folkene med rettvishet.</verse><verse id="11">La himmelen glede seg og jorden fryde seg, la havet bruse og alt det som fyller det!</verse><verse id="12">La marken fryde seg og alt det som er på den! Da jubler alle trær i skogen</verse><verse id="13">for Herrens åsyn! For han kommer! Ja, han kommer for å dømme jorderike. Han skal dømme verden med rettferdighet og folkene med trofasthet.</verse></chapter><chapter id="97"><verse id="1">Herren regjerer! Jorden skal fryde seg, mange øyer skal glede seg.</verse><verse id="2">Skyer og mørke omgir ham. Rettferd og rett er hans trones grunnvoll.</verse><verse id="3">Ild går foran ham, og den fortærer hans fiender rundt omkring.</verse><verse id="4">Hans lyn opplyser jorderike. Jorden ser det og bever.</verse><verse id="5">Fjellene smelter som voks for Herrens åsyn, for ham som er all jordens Herre.</verse><verse id="6">Himlene forkynner hans rettferdighet, alle folkene ser hans herlighet.</verse><verse id="7">Til skamme blir alle de som dyrker utskårne bilder, som roser seg av avguder. Fall ned for ham, alle guder!</verse><verse id="8">Sion hører det og gleder seg. Judas døtre fryder seg over dine dommer, Herre!</verse><verse id="9">For du, Herre, er Den Høyeste over all jorden. Du er høyt opphøyet over alle guder.</verse><verse id="10">Dere som elsker Herren, hat det onde! Han bevarer sine frommes sjeler, han frir dem ut av de ugudeliges hånd.</verse><verse id="11">Lys er utsådd for den rettferdige, og glede for de oppriktige av hjertet.</verse><verse id="12">Gled dere i Herren, dere rettferdige, og pris minnet om hans hellighet.</verse></chapter><chapter id="98"><verse id="1">En salme. Syng for Herren en ny sang! For underfulle ting har han gjort. Hans høyre hånd og hans hellige arm har fullført frelse.</verse><verse id="2">Herren har kunngjort sin frelse, åpenbart sin rettferdighet for hedningene.</verse><verse id="3">Han har kommet i hu sin miskunnhet og sin trofasthet mot Israels hus. Alle jordens ender har sett vår Guds frelse.</verse><verse id="4">Rop med glede for Herren, all jorden! Bryt ut i jubel og lovsang!</verse><verse id="5">Lovsyng Herren til sitar, til sitar og med sangens røst,</verse><verse id="6">til toner fra trompeter og horn! Rop med fryd for kongens, Herrens åsyn!</verse><verse id="7">La havet bruse og alt det som fyller det, jorderike og de som bor der!</verse><verse id="8">La elvene klappe i hendene, la fjellene juble alle sammen</verse><verse id="9">for Herrens åsyn! For han kommer for å dømme jorden. Han skal dømme jorderike med rettferd og folkene med rettvishet.</verse></chapter><chapter id="99"><verse id="1">Herren regjerer, folkene bever. Han er den som troner over kjerubene, jorden skjelver.</verse><verse id="2">Stor er Herren på Sion, opphøyet er han over alle folkene.</verse><verse id="3">De skal prise ditt navn, det store og forferdelige. Hellig er han.</verse><verse id="4">Mektig er kongen, han elsker rettferd. Du har grunnfestet rettvishet, rett og rettferd har du gjort i Jakob.</verse><verse id="5">Opphøy Herren, vår Gud, kast dere ned for hans fotskammel! Hellig er han.</verse><verse id="6">Moses og Aron var blant hans prester, Samuel blant dem som påkalte hans navn. De ropte til Herren, og han svarte dem.</verse><verse id="7">I en skystøtte talte han til dem, de holdt hans vitnesbyrd og den loven han ga dem.</verse><verse id="8">Herre, vår Gud, du svarte dem. En tilgivende Gud var du for dem, men også en hevner over deres gjerninger.</verse><verse id="9">Opphøy Herren, vår Gud, kast dere ned og tilbe på hans hellige berg! For hellig er Herren, vår Gud.</verse></chapter><chapter id="100"><verse id="1">En salme til lovprisning. Rop med fryd for Herren, all jorden!</verse><verse id="2">Tjen Herren med glede, kom fram for hans åsyn med jubel!</verse><verse id="3">Kjenn at Herren er Gud! Han har skapt oss, ikke vi selv, til sitt folk og til den hjord han før.</verse><verse id="4">Gå inn gjennom hans porter med takkesang, inn i hans forgårder med lovsang. Takk ham og pris hans navn!</verse><verse id="5">For Herren er god, hans miskunnhet varer til evig tid, og hans trofasthet fra slekt til slekt.</verse></chapter><chapter id="101"><verse id="1">Av David. En salme. Om miskunn og rett vil jeg synge. Deg, Herre, vil jeg lovsynge.</verse><verse id="2">Jeg vil gi akt på den rettskafnes vei. Når vil du komme til meg? I mitt hjertes uskyld vil jeg ferdes i mitt hus.</verse><verse id="3">Jeg setter ikke noe fordervet for mine øyne. Uhederlige krokveier hater jeg, de skal ikke få henge ved meg.</verse><verse id="4">Et falskt hjerte skal vike fra meg, det onde vil jeg ikke vite av.</verse><verse id="5">Den som hemmelig baktaler sin neste, ham vil jeg utrydde. Den som har stolte øyne og et oppblåst hjerte, ham vil jeg ikke tåle.</verse><verse id="6">Mine øyne ser etter de trofaste i landet, for at de kan bo hos meg. Den som ferdes på den rettskafnes vei, han skal tjene meg.</verse><verse id="7">Ingen som farer med svik, skal bo i mitt hus. Den som taler løgn, skal ikke bli stående for mine øyne.</verse><verse id="8">Hver morgen vil jeg gjøre ende på de ugudelige i landet, for å utrydde av Herrens by alle dem som gjør urett.</verse></chapter><chapter id="102"><verse id="1">Bønn av en elendig, når han tæres av lengsel og utøser sin sorg for Herrens åsyn.</verse><verse id="2">Herre, hør min bønn og la mitt rop nå fram til deg!</verse><verse id="3">Skjul ikke ditt åsyn for meg den dagen jeg er i nød! Vend ditt øre til meg, skynd deg å svare meg den dagen jeg roper!</verse><verse id="4">For mine dager er svunnet bort som i røk, mine ben brenner som ild.</verse><verse id="5">Mitt hjerte er som solsvidd og visnet gress, for jeg har glemt å ete mitt brød.</verse><verse id="6">Mens jeg sukker høylytt, er jeg blitt til bare skinn og ben.</verse><verse id="7">Jeg ligner pelikanen i ørkenen, jeg er blitt som uglen på øde steder.</verse><verse id="8">Jeg ligger våken, jeg er blitt som en enslig fugl på taket.</verse><verse id="9">Mine fiender spotter meg hele dagen. De som raser mot meg, sverger ved meg.</verse><verse id="10">For jeg eter aske som brød og blander min drikk med tårer,</verse><verse id="11">på grunn av din vrede og harme, for du har løftet meg opp og kastet meg bort.</verse><verse id="12">Mine dager svinner som skyggen, jeg visner bort som gress.</verse><verse id="13">Men du, Herre, du troner til evig tid. Ditt minne varer fra slekt til slekt.</verse><verse id="14">Du vil reise deg, du vil forbarme deg over Sion, for tiden er kommet til å være nådig, den fastsatte tiden er kommet.</verse><verse id="15">For dine tjenere elsker steinene på Sion, og de har medynk med dets støv.</verse><verse id="16">Hedningefolkene skal frykte Herrens navn, alle jordens konger din herlighet.</verse><verse id="17">For Herren skal bygge Sion opp igjen, han skal åpenbare seg i sin herlighet.</verse><verse id="18">Han skal vende seg til de hjelpeløses bønn, han vil ikke forakte deres bønn.</verse><verse id="19">Dette er skrevet for den kommende slekt. Det folk som skal bli skapt, skal prise Herren.</verse><verse id="20">For han har skuet ned fra sin høye helligdom, fra himmelen ser han ned på jorden</verse><verse id="21">for å høre fangens sukk, for å løse dødens barn,</verse><verse id="22">for at de skal forkynne Herrens navn på Sion og hans pris i Jerusalem,</verse><verse id="23">når de samler seg, folkeslag og kongeriker, for å tjene Herren.</verse><verse id="24">Han har svekket min kraft på veien, han har forkortet mine dager.</verse><verse id="25">Jeg sa: Min Gud, ta meg ikke bort midt i mine dager! Dine år varer fra slekt til slekt.</verse><verse id="26">I gammel tid grunnfestet du jorden, og himlene er et verk av dine hender.</verse><verse id="27">De skal forgå, men du blir stående. De skal alle eldes som en kledning, som klær skifter du dem ut, og de blir skiftet ut.</verse><verse id="28">Men du er den samme, og dine år får ingen ende.</verse></chapter><chapter id="103"><verse id="1">Av David. Min sjel, lov Herren, og alt som i meg er, love hans hellige navn!</verse><verse id="2">Min sjel, lov Herren, og glem ikke alle hans velgjerninger!</verse><verse id="3">Han som forlater all din misgjerning, som leger alle dine sykdommer.</verse><verse id="4">Han som forløser ditt liv fra graven, som kroner deg med miskunnhet og barmhjertighet.</verse><verse id="5">Han som metter din sjel med det som godt er, så du blir ung igjen likesom ørnen.</verse><verse id="6">Herren handler rettferdig, han gir rett til alle undertrykte.</verse><verse id="7">Han kunngjorde sine veier for Moses, sine gjerninger for Israels barn.</verse><verse id="8">Herren er barmhjertig og nådig, langmodig og rik på miskunnhet.</verse><verse id="9">Han går ikke alltid i rette, og gjemmer ikke på vrede for evig.</verse><verse id="10">Han gjør ikke med oss etter våre synder, og gjengjelder oss ikke etter våre misgjerninger.</verse><verse id="11">For så høy som himmelen er over jorden, er hans miskunnhet mektig over dem som frykter ham.</verse><verse id="12">Så langt som øst er fra vest, lar han våre misgjerninger være langt fra oss.</verse><verse id="13">Som en far forbarmer seg over sine barn, forbarmer Herren seg over dem som frykter ham.</verse><verse id="14">For han vet hvordan vi er skapt, han kommer i hu at vi er støv.</verse><verse id="15">Menneskets dager er som gresset, som blomsten på marken, slik blomstrer han.</verse><verse id="16">Når vinden farer over ham, er han ikke mer, og hans sted kjenner ham ikke lenger.</verse><verse id="17">Men Herrens miskunnhet er fra evighet til evighet over dem som frykter ham, og hans rettferdighet når til barnebarn,</verse><verse id="18">for dem som holder hans pakt og dem som husker hans bud, så de gjør etter dem.</verse><verse id="19">Herren har reist sin trone i himmelen, hans kongerike hersker over alt.</verse><verse id="20">Lov Herren, dere hans engler, dere veldige i makt som fullbyrder hans ord, idet dere lyder hans ords røst!</verse><verse id="21">Lov Herren, alle hans hærskarer, dere hans tjenere som gjør det han vil!</verse><verse id="22">Lov Herren, alle hans gjerninger, på alle steder hvor han hersker! Min sjel, lov Herren!</verse></chapter><chapter id="104"><verse id="1">Min sjel, lov Herren! Overmåte stor er du, Herre min Gud, høyhet og herlighet har du ikledd deg.</verse><verse id="2">Han hyller seg i lys som i en kappe, han spenner himmelen ut som et telt.</verse><verse id="3">Han tømrer i vannene sine høye saler. Han gjør skyene til sin vogn, han farer fram på vindens vinger.</verse><verse id="4">Han gjør vinder til sine engler, luende ild til sine tjenere.</verse><verse id="5">Han grunnfestet jorden på dens støtter, den skal ikke rokkes i all evighet.</verse><verse id="6">Du hadde dekket dem med dype vann som med en kappe, vannene sto over fjellene.</verse><verse id="7">For din trussel flyktet de, for din tordenrøst for de hastig bort.</verse><verse id="8">De steg opp til fjellene, de for ned i dalene, til det stedet du hadde fastsatt for dem.</verse><verse id="9">En grense satte du, som de ikke skal overskride, de skal ikke vende tilbake for å dekke jorden.</verse><verse id="10">Han lar kilder velle fram i dalene, mellom fjellene flyter de fram.</verse><verse id="11">De gir alle markens dyr å drikke, villeslene slukker sin tørst.</verse><verse id="12">Over dem har himmelens fugler sine reder, de synger mellom greinene.</verse><verse id="13">Han vanner fjellene fra sine høye saler, av dine gjerningers frukt blir jorden mettet.</verse><verse id="14">Han lar gresset gro for feet, og vekster som mennesket kan dyrke så de får brød fram av jorden.</verse><verse id="15">Vin gleder menneskets hjerte, den gjør ansiktet mer skinnende enn olje, og brød styrker menneskets hjerte.</verse><verse id="16">Herrens trær blir rikelig vannet, Libanons sedrer som han har plantet.</verse><verse id="17">I dem bygger fuglene rede, i sypressen har storken sitt hus.</verse><verse id="18">De høye fjellene er for fjellgeitene, klippene er tilflukt for fjellgrevlingene.</verse><verse id="19">Han gjorde månen til å fastsette tidene. Solen kjenner sin nedgangstid.</verse><verse id="20">Du sender mørke, og det blir natt. Da kommer de fram, alle dyrene i skogen.</verse><verse id="21">Unge løver brøler etter bytte, de krever sin føde av Gud.</verse><verse id="22">Solen går opp, da lister de seg vekk og legger seg ned i sine huler.</verse><verse id="23">Mennesket går ut til sin gjerning, for å gjøre sitt arbeid til det blir kveld.</verse><verse id="24">Herre, hvor mange dine gjerninger er! Alle har du gjort med visdom, jorden er full av det du har skapt.</verse><verse id="25">Der er havet, stort og vidt, med en talløs vrimmel av dyr, både små og store.</verse><verse id="26">Der går skipene. Der er Leviatan, som du skapte til å leke seg der.</verse><verse id="27">Alle venter de på deg, at du skal gi dem mat i rett tid.</verse><verse id="28">Du gir dem, de sanker. Du åpner din hånd, de mettes med det gode.</verse><verse id="29">Du skjuler ditt ansikt, de forferdes. Du drar tilbake deres livsånde, de dør og vender tilbake til støv.</verse><verse id="30">Du sender din Ånd ut, de blir skapt, du gjør jordens skikkelse ny igjen.</verse><verse id="31">Må Herrens ære vare ved til evig tid! Herren glede seg i sine gjerninger!</verse><verse id="32">Han ser på jorden, og den bever. Han rører ved fjellene, og de ryker.</verse><verse id="33">Jeg vil lovsynge Herren så lenge jeg lever, jeg vil synge for min Gud så lenge jeg er til.</verse><verse id="34">Måtte min tale være til behag for ham! Jeg vil glede meg i Herren!</verse><verse id="35">Men måtte syndere utryddes av jorden, og ugudelige ikke finnes mer! Min sjel, lov Herren! Halleluja!</verse></chapter><chapter id="105"><verse id="1">Pris Herren, påkall hans navn! Kunngjør blant folkene hans store gjerninger!</verse><verse id="2">Syng for ham, lovsyng ham, tal om alle hans under!</verse><verse id="3">Ros dere av hans hellige navn! La dem som søker Herren, glede seg i sitt hjerte.</verse><verse id="4">Spør etter Herren og hans kraft, søk alltid hans åsyn!</verse><verse id="5">Husk hans undergjerninger som han har gjort, hans under og hans munns dommer,</verse><verse id="6">dere barn av Abraham, hans tjener, Jakobs barn, hans utvalgte.</verse><verse id="7">Han er Herren vår Gud, hans dommer er over all jorden.</verse><verse id="8">Til evig tid minnes han sin pakt, det ordet han fastsatte for tusen slekter,</verse><verse id="9">hans pakt med Abraham og hans ed til Isak.</verse><verse id="10">Han stadfestet den som en rett for Jakob, som en evig pakt for Israel.</verse><verse id="11">Han sa: Til deg gir jeg Kana’ans land til arv og eiendom.</verse><verse id="12">Da de var en liten flokk, få og fremmede der,</verse><verse id="13">og vandret fra folk til folk, fra et rike til et annet folk,</verse><verse id="14">da tillot han ikke noe menneske å gjøre vold imot dem, og han straffet konger for deres skyld:</verse><verse id="15">Rør ikke ved mine salvede, og gjør ikke mine profeter noe ondt!</verse><verse id="16">Han kalte hungersnød innover landet, han brøt i stykker hver brødstav.</verse><verse id="17">Da sendte han en mann i forveien for dem, til trell ble Josef solgt.</verse><verse id="18">De plaget hans føtter med lenker, hans sjel kom i jern,</verse><verse id="19">inntil den tiden kom da hans ord slo til, da Herrens ord viste hans uskyld.</verse><verse id="20">Da sendte kongen bud og løslot ham, herskeren over folkeslag ga ham fri.</verse><verse id="21">Han satte ham til herre over sitt hus og til styrer over alt det han eide,</verse><verse id="22">for at han skulle binde kongens stormenn etter sin egen vilje og lære hans eldste visdom.</verse><verse id="23">Så kom Israel til Egypt, Jakob bodde som fremmed i Kams land.</verse><verse id="24">Og Gud lot sitt folk bli meget fruktbart, han gjorde det sterkere enn dets fiender.</verse><verse id="25">Han vendte deres hjerte til å hate hans folk, til å fare fram med svik mot hans tjenere.</verse><verse id="26">Han sendte Moses, sin tjener, og Aron som han hadde utvalgt.</verse><verse id="27">De gjorde Guds tegn iblant dem og undere i Kams land.</verse><verse id="28">Han sendte mørke og gjorde det mørkt, og de var ikke gjenstridige mot hans ord.</verse><verse id="29">Han gjorde deres vann til blod slik at fisken døde.</verse><verse id="30">Det krydde av frosk i landet, til og med i kongenes saler.</verse><verse id="31">Han talte, og det kom fluesvermer, mygg innenfor deres landegrenser.</verse><verse id="32">Han ga dem hagl for regn, flammende ild i landet.</verse><verse id="33">Han slo ned deres vintrær og deres fikentrær, og brøt ned trærne innenfor deres landegrenser.</verse><verse id="34">Han talte, og det kom gresshopper og gnagere uten tall,</verse><verse id="35">og de åt opp hver plante i landet, de åt opp grøden på marken.</verse><verse id="36">Han slo alle førstefødte i landet, førstegrøden av all deres kraft.</verse><verse id="37">Og han førte dem ut med sølv og gull, og det fantes ingen i hans stammer som snublet.</verse><verse id="38">Egypt gledet seg da de dro ut, for frykt for dem var falt på folket.</verse><verse id="39">Han bredte ut en sky til dekke og ild til å lyse om natten.</verse><verse id="40">De ba, og han sendte vaktler og mettet dem med himmelbrød.</verse><verse id="41">Han åpnet klippen, og det vellet fram vann. Det fløt som en strøm gjennom det tørre landet.</verse><verse id="42">For han kom i hu sitt hellige ord til sin tjener Abraham,</verse><verse id="43">og han førte sitt folk ut med glede, sine utvalgte med fryderop.</verse><verse id="44">Han ga dem hedningefolks land. Det som folkeslag hadde arbeidet for, tok de til eie,</verse><verse id="45">for at de skulle holde hans bud og ta vare på hans lover. Halleluja!</verse></chapter><chapter id="106"><verse id="1">Halleluja! Pris Herren, for han er god, hans miskunnhet varer til evig tid.</verse><verse id="2">Hvem kan fullt ut nevne Herrens veldige gjerninger eller forkynne all hans pris?</verse><verse id="3">Salige er de som tar vare på det som rett er, den som gjør rettferdighet til enhver tid.</verse><verse id="4">Kom meg i hu, Herre, i din nåde mot ditt folk. Kom til meg med din frelse,</verse><verse id="5">så jeg kan se dine utvalgtes lykke, glede meg med ditt folks glede, og prise meg lykkelig sammen med din arv.</verse><verse id="6">Vi har syndet med våre fedre, vi har gjort ille og levd ugudelig.</verse><verse id="7">Våre fedre i Egypt aktet ikke på dine undergjerninger. De husket ikke dine mange nådegjerninger, men var gjenstridige ved havet, ved Rødehavet.</verse><verse id="8">Men han frelste dem for sitt navns skyld, for å gjøre kjent sin veldige kraft.</verse><verse id="9">Han truet Rødehavet så det ble tørt. Han lot dem gå gjennom dypene som i en ørken.</verse><verse id="10">Han frelste dem av hans hånd som hatet dem, og forløste dem fra fiendens makt.</verse><verse id="11">Vannet dekket deres motstandere, ikke én av dem ble tilbake.</verse><verse id="12">Da trodde de på hans ord, de sang hans pris.</verse><verse id="13">Men snart glemte de hans gjerninger, de ventet ikke på hans råd,</verse><verse id="14">men de ble grepet av ond lyst i ørkenen, de fristet Gud i ødemarken.</verse><verse id="15">Da ga han dem det de ba om, men sendte tærende sykdom over deres liv.</verse><verse id="16">Og de ble misunnelige på Moses i leiren, og på Aron, Herrens hellige.</verse><verse id="17">Jorden åpnet seg og slukte Datan og skjulte Abirams hop.</verse><verse id="18">En ild satte deres flokk i brann, flammen fortærte de ugudelige.</verse><verse id="19">De gjorde en kalv ved Horeb og tilba et støpt bilde,</verse><verse id="20">og de byttet sin ære* bort mot bildet av en okse som eter gress.</verse><verse id="21">De glemte Gud, sin frelser, som hadde gjort store ting i Egypt,</verse><verse id="22">undergjerninger i Kams land, forferdelige ting ved Rødehavet.</verse><verse id="23">Han sa at han ville ødelegge dem, men Moses, hans utvalgte, stilte seg i gapet for hans åsyn for å avvende hans vrede fra å ødelegge dem.</verse><verse id="24">Og de foraktet det herlige landet, de trodde ikke hans ord.</verse><verse id="25">De knurret i teltene, de hørte ikke på Herrens røst.</verse><verse id="26">Da løftet han sin hånd og sverget at han ville la dem falle i ørkenen,</verse><verse id="27">og kaste deres ætt ut blant folkene og spre dem i landene.</verse><verse id="28">De bandt seg til Ba’al-Peor og åt av det som var ofret til de døde.</verse><verse id="29">De opptente hans vrede ved sine gjerninger, og pest brøt ut iblant dem.</verse><verse id="30">Da sto Pinehas fram og holdt dom, og pesten stanset.</verse><verse id="31">Det ble regnet ham til rettferdighet fra slekt til slekt for evig tid.</verse><verse id="32">Og de vakte vrede ved Meribas vann, det gikk Moses ille for deres skyld,</verse><verse id="33">for de var gjenstridige mot hans Ånd, og han talte tankeløst med sine lepper.</verse><verse id="34">De ødela ikke de folkene som Herren hadde talt til dem om,</verse><verse id="35">men de blandet seg med hedningene og lærte deres gjerninger.</verse><verse id="36">De dyrket avgudene deres, og de ble en snare for dem.</verse><verse id="37">Og de ofret sine sønner og døtre til maktene.</verse><verse id="38">De utøste uskyldig blod, sine sønners og døtres blod, som de ofret til Kana’ans avguder, og landet ble vanhelliget ved blod.</verse><verse id="39">De ble urene ved sine gjerninger og drev hor ved sin atferd.</verse><verse id="40">Da ble Herrens vrede opptent mot hans folk, og han fikk avsky for sin arv.</verse><verse id="41">Han ga dem i hedningers hånd, og de som hatet dem, hersket over dem.</verse><verse id="42">Deres fiender undertrykte dem, og de ble ydmyket under deres hånd.</verse><verse id="43">Mange ganger fridde han dem ut, men de var gjenstridige i sine råd og sank dypere i sin synd.</verse><verse id="44">Han så til dem når de var i nød, og han hørte deres klagerop.</verse><verse id="45">Han var god mot dem og kom sin pakt i hu, det gjorde ham ondt i hans store miskunn.</verse><verse id="46">Han lot dem finne barmhjertighet hos alle som hadde ført dem i fangenskap.</verse><verse id="47">Frels oss, Herre vår Gud! Samle oss fra hedningene så vi kan prise ditt hellige navn, og rose oss av å prise deg!</verse><verse id="48">Lovet være Herren, Israels Gud, fra evighet og til evighet! Og alt folket sier: Amen. Halleluja!</verse></chapter><chapter id="107"><verse id="1">Pris Herren, for han er god, hans miskunnhet varer til evig tid!</verse><verse id="2">Så skal de si, de som Herren har gjenløst, de som han har forløst av nødens hånd,</verse><verse id="3">de som han har samlet fra landene, fra øst og fra vest, fra nord og fra havet.</verse><verse id="4">De for vill i ødemarken, på ørkenstier, de fant ikke en by de kunne bo i.</verse><verse id="5">De var sultne og tørste, deres sjel visnet i dem.</verse><verse id="6">Da ropte de til Herren i sin nød, av deres trengsler fridde han dem ut.</verse><verse id="7">Og han førte dem på rett vei, så de gikk til en by de kunne bo i.</verse><verse id="8">De skal prise Herren for hans miskunn og for hans undergjerninger mot menneskenes barn.</verse><verse id="9">For han mettet den tørstende sjel, han fylte den hungrende sjel med godt.</verse><verse id="10">De satt i mørke og dødsskygge, bundet i elendighet og jern,</verse><verse id="11">fordi de hadde vært gjenstridige mot Guds ord og foraktet Den Høyestes råd.</verse><verse id="12">Derfor bøyde han deres hjerter ved lidelse, de snublet, det fantes ikke noen hjelper.</verse><verse id="13">Da ropte de til Herren i sin nød, av deres trengsler frelste han dem.</verse><verse id="14">Han førte dem ut av mørke og dødsskygge og rev i stykker deres bånd.</verse><verse id="15">De skal prise Herren for hans miskunn og for hans undergjerninger mot menneskenes barn,</verse><verse id="16">for han brøt i stykker porter av kobber og hogg ned bommer av jern.</verse><verse id="17">De var dårer og ble plaget for sin syndige vei og for sine misgjerninger.</verse><verse id="18">Deres sjel fikk avsky for all mat, de kom nær til dødens porter.</verse><verse id="19">Da ropte de til Herren i sin nød, av deres trengsler frelste han dem.</verse><verse id="20">Han sendte sitt ord og helbredet dem, og reddet dem fra graven.</verse><verse id="21">De skal prise Herren for hans miskunn og for hans undergjerninger mot menneskenes barn.</verse><verse id="22">De skal bære fram takkoffer og fortelle med jubel om hans gjerninger.</verse><verse id="23">De som for ut på havet i skip, som drev handel på store vann,</verse><verse id="24">de så Herrens gjerninger og hans underverker på dypet.</verse><verse id="25">Han bød og lot det komme en stormvind som reiste store bølger.</verse><verse id="26">De for opp mot himmelen, de for ned i avgrunnene, deres sjel ble motløs i ulykken.</verse><verse id="27">De tumlet og ravet som en drukken mann, med all deres visdom var det forbi.</verse><verse id="28">Da ropte de til Herren i sin nød, og av deres trengsler førte han dem ut.</verse><verse id="29">Han gjorde stormen til havblikk, og fikk bølgene til å tie.</verse><verse id="30">De gledet seg over at bølgene la seg til ro, og han førte dem til den havnen de ønsket.</verse><verse id="31">De skal prise Herren for hans miskunn og for hans undergjerninger mot menneskenes barn,</verse><verse id="32">og de skal opphøye ham i folkets forsamling og prise ham der hvor de eldste sitter.</verse><verse id="33">Han gjorde elver til ørken og vannkilder til tørstende land.</verse><verse id="34">Fruktbar jord ble til saltland på grunn av deres ondskap som bodde der.</verse><verse id="35">Han gjorde ørkenen til en vannrik sjø og et tørt land til vannkilder.</verse><verse id="36">Han lot de sultne bo der, og de grunnla en by til å bo i.</verse><verse id="37">De sådde åkrer og plantet vingårder. De høstet inn rikelig grøde.</verse><verse id="38">Han velsignet dem så de ble meget tallrike. Han lot ikke buskapen deres minke.</verse><verse id="39">Så avtok de igjen i antall, og de ble nedbøyd ved trengsel, ulykke og sorg.</verse><verse id="40">Han utøste forakt over stormenn, og han lot dem fare vill i en ødemark uten veier.</verse><verse id="41">Men han opphøyet den fattige av elendighet og gjorde familiene store som hjorder.</verse><verse id="42">De oppriktige ser det og gleder seg, og all ondskap lukker sin munn.</verse><verse id="43">Den som er vis, la ham merke seg dette og akte på Herrens nådegjerninger!</verse></chapter><chapter id="108"><verse id="1">En sang. En salme av David.</verse><verse id="2">Mitt hjerte er rolig, Gud! Jeg vil synge og lovprise. Ja, det skal min ære.</verse><verse id="3">Våkn opp, harpe og sitar! Jeg vil vekke morgenrøden.</verse><verse id="4">Jeg vil prise deg blant folkene, Herre. Jeg vil lovsynge deg blant folkeslagene.</verse><verse id="5">For stor over himmelen er din miskunnhet, og inntil skyene når din trofasthet.</verse><verse id="6">Vis deg høy over himmelen, Gud! Vis din herlighet over all jorden!</verse><verse id="7">Hjelp med din høyre hånd og bønnhør oss, for at de du elsker må bli frelst.</verse><verse id="8">Gud har talt i sin hellighet: Jeg vil fryde meg, jeg vil skifte ut Sikem og måle opp Sukkots dal.</verse><verse id="9">Meg tilhører Gilead, og meg tilhører Manasse, Efra’im er vern for mitt hode, og Juda er min herskerstav.</verse><verse id="10">Moab er mitt vaskefat, på Edom kaster jeg min sko. Jeg roper høyt i triumf over Filisterland.</verse><verse id="11">Hvem vil føre meg til den faste byen? Hvem leder meg inn til Edom?</verse><verse id="12">Er det ikke du, Gud - du som forkastet oss, og ikke dro ut med våre hærer?</verse><verse id="13">Gi oss hjelp mot fienden, for menneskehjelp er forgjeves!</verse></chapter><chapter id="109"><verse id="1">Til sangmesteren. Av David. En salme. Min lovsangs Gud, vær ikke taus!</verse><verse id="2">For onde og falske menn har åpnet sin munn mot meg. De har talt mot meg med løgnens tunge.</verse><verse id="3">Med hatefulle ord har de omringet meg, de har kjempet mot meg uten noen grunn.</verse><verse id="4">Til lønn for min kjærlighet anklager de meg, men jeg er bare bønn.</verse><verse id="5">De la ondt på meg til lønn for godt, og hat til lønn for min kjærlighet.</verse><verse id="6">Sett en ugudelig til å råde over ham, og la en anklager stå ved hans høyre hånd!</verse><verse id="7">Når han skal dømmes, la ham da gå ut som skyldig, og la hans bønn bli til synd.</verse><verse id="8">La hans dager bli få, og la en annen få hans embete!</verse><verse id="9">La hans barn bli farløse og hans hustru enke.</verse><verse id="10">La hans barn flakke omkring og tigge, la dem gå som tiggere fra sine ødelagte hjem.</verse><verse id="11">La en ågerkar kaste garn ut etter alt det han eier, og fremmede røve frukten av hans arbeid!</verse><verse id="12">La det ikke være noen som viser miskunn mot ham, og la ingen forbarme seg over hans farløse barn!</verse><verse id="13">La hans etterkommere bli utryddet, la deres navn bli utslettet i neste slektledd.</verse><verse id="14">Må Herren minnes hans fedres misgjerning, og må hans mors synd ikke bli utslettet!</verse><verse id="15">Må Herren alltid ha dem for øye, må han utrydde deres minne av jorden,</verse><verse id="16">fordi han ikke husket å vise barmhjertighet, men forfulgte en mann som var fattig og elendig og bedrøvet i hjertet, og ville drepe ham.</verse><verse id="17">Han elsket å forbanne, og forbannelse kom over ham. Han hadde ingen glede i å velsigne, og velsignelse ble langt borte fra ham.</verse><verse id="18">Han kledde seg i forbannelse som sin kledning, og den trengte seg inn i hans legeme som vann og som olje i hans ben.</verse><verse id="19">La den være for ham som en kappe han hyller seg i, som et belte han alltid binder om seg.</verse><verse id="20">La dette være mine motstanderes lønn fra Herren, de som taler ondt imot min sjel.</verse><verse id="21">Men du, Herre Herre, gjør vel imot meg for ditt navns skyld! Fordi din miskunnhet er god, så frels du meg!</verse><verse id="22">For jeg er elendig og fattig, og mitt hjerte er såret i mitt indre.</verse><verse id="23">Som kveldens skygge strekker seg ut, slik svinner jeg bort. Jeg feies vekk som en gresshoppe.</verse><verse id="24">Mine knær vakler av faste, og kroppen tørker inn av mangel på fett.</verse><verse id="25">Jeg er blitt til spott for dem, de ser meg og rister på hodet.</verse><verse id="26">Hjelp meg, Herre min Gud! Frels meg etter din miskunnhet,</verse><verse id="27">så de må kjenne at dette er din hånd, at du, Herre, har gjort det!</verse><verse id="28">De forbanner, men du velsigner. Når de reiser seg, blir de til skamme, men din tjener gleder seg.</verse><verse id="29">Mine motstandere skal kle seg i vanære og svøpe seg i sin skam som i en ytterkappe.</verse><verse id="30">Med min munn vil jeg høyt prise Herren, midt iblant de mange vil jeg love ham.</verse><verse id="31">For han står ved den fattiges høyre hånd for å frelse ham fra dem som dømmer hans sjel.</verse></chapter><chapter id="110"><verse id="1">Av David. En salme. Herren sa til min Herre: Sett deg ved min høyre hånd, til jeg får lagt dine fiender til skammel for dine føtter!</verse><verse id="2">Din makts kongestav skal Herren rekke ut fra Sion: Hersk midt iblant dine fiender!</verse><verse id="3">Ditt folk møter villig fram på ditt veldes dag. I hellig skrud kommer din ungdom til deg, som dugg ut av morgenrødens skjød.</verse><verse id="4">Herren har sverget, og han skal ikke angre det: Du er prest til evig tid etter Melkisedeks vis.</verse><verse id="5">Herren er ved din høyre hånd, han knuser konger på sin vredes dag.</verse><verse id="6">Han holder dom blant hedningefolkene. Han fyller opp med lik, han knuser hoder over hele jorden.</verse><verse id="7">Av bekken drikker han på veien, derfor løfter han høyt sitt hode.</verse></chapter><chapter id="111"><verse id="1">Halleluja! Jeg vil prise Herren av hele mitt hjerte i de oppriktiges råd og i menigheten.</verse><verse id="2">Store er Herrens gjerninger, søkt av alle dem som har lyst til dem.</verse><verse id="3">Høyhet og herlighet er hans gjerning, og hans rettferdighet står fast til evig tid.</verse><verse id="4">Han har sørget for at hans undergjerninger minnes. Herren er nådig og barmhjertig.</verse><verse id="5">Han har gitt mat til dem som frykter ham. Til evig tid kommer han sin pakt i hu.</verse><verse id="6">Han har vist sitt folk sine gjerningers kraft ved å gi dem hedningers arv.</verse><verse id="7">Hans henders gjerninger er sannhet og rett, alle hans bud er trofaste,</verse><verse id="8">de er grunnfestet for all tid, for evighet, de er gjort i sannhet og rettvishet.</verse><verse id="9">Han har sendt sitt folk forløsning, han har fastsatt sin pakt for evig. Hans navn er hellig og forferdelig.</verse><verse id="10">Å frykte Herren er begynnelsen til visdom. God forstand har alle de som gjør etter hans bud. Hans pris varer til evig tid.</verse></chapter><chapter id="112"><verse id="1">Halleluja! Salig er den mann som frykter Herren, som har sin store glede i hans bud.</verse><verse id="2">Hans slekt skal bli mektig på jorden, de oppriktiges ætt blir velsignet.</verse><verse id="3">Det er velstand og rikdom i hans hus, og hans rettferdighet står fast til evig tid.</verse><verse id="4">Et lys går opp i mørket for de oppriktige, for den som er nådig og barmhjertig og rettferdig.</verse><verse id="5">Lykkelig er den mann som forbarmer seg og låner ut, han fører sine saker med rettferdighet.</verse><verse id="6">For han skal ikke rokkes til evig tid. Den rettferdige skal være i evig minne.</verse><verse id="7">Han skal ikke frykte for onde nyheter, hans hjerte er fast, det setter sin lit til Herren.</verse><verse id="8">Hans hjerte er trygt, han frykter ikke. Til sist skal han se med lyst på sine fiender.</verse><verse id="9">Han har strødd ut, han har gitt de fattige. Hans rettferdighet står fast til evig tid, hans horn skal løftes høyt med ære.</verse><verse id="10">Den ugudelige skal se det med harme, han skjærer tenner og tæres bort. Det de ugudelige ønsker, blir det ingenting av.</verse></chapter><chapter id="113"><verse id="1">Halleluja! Lovsyng, dere Herrens tjenere, pris Herrens navn!</verse><verse id="2">Herrens navn være lovet fra nå og til evig tid!</verse><verse id="3">Fra solens oppgang til dens nedgang skal Herrens navn være lovet.</verse><verse id="4">Herren er opphøyet over alle folk, over himmelen er hans herlighet.</verse><verse id="5">Hvem er som Herren vår Gud, han som troner så høyt,</verse><verse id="6">han som ser så dypt ned, i himmelen og på jorden?</verse><verse id="7">Han som reiser den ringe av støvet, og løfter den fattige fra søppelhaugen</verse><verse id="8">for å sette ham hos fyrster, hos sitt folks fyrster.</verse><verse id="9">Han som lar den ufruktbare hustru bo i huset som lykkelig mor med sine barn! Halleluja!</verse></chapter><chapter id="114"><verse id="1">Da Israel dro ut av Egypt, da Jakobs ætt dro ut fra et folk med fremmed språk,</verse><verse id="2">da ble Juda hans helligdom, Israel hans rike.</verse><verse id="3">Havet så det og flyktet. Jordan vendte om og løp tilbake.</verse><verse id="4">Fjellene hoppet som værer og haugene som lam.</verse><verse id="5">Hva har hendt deg, du hav, at du flykter? Du Jordan, hvorfor vender du om og løper tilbake?</verse><verse id="6">Dere fjell, hvorfor hopper dere som værer? Hauger, hvorfor hopper dere som lam?</verse><verse id="7">Du jord, bev for Herrens åsyn, for Jakobs Guds åsyn,</verse><verse id="8">han som gjør klippen til en vannrik sjø, den harde stein til en vannkilde!</verse></chapter><chapter id="115"><verse id="1">Ikke oss, Herre, ikke oss, men ditt navn gi du ære for din miskunnhets og din trofasthets skyld!</verse><verse id="2">Hvorfor skal hedningene si: Hvor er nå deres Gud?</verse><verse id="3">Vår Gud er jo i himmelen. Han gjør alt det han vil.</verse><verse id="4">Deres avguder er sølv og gull, et verk av menneskehender.</verse><verse id="5">De har munn, men taler ikke. De har øyne, men ser ikke.</verse><verse id="6">De har ører, men hører ikke. De har nese, men lukter ikke.</verse><verse id="7">Deres hender føler ikke, føttene deres går ikke, de har ingen røst i sin strupe.</verse><verse id="8">Som de selv er, slik blir også de som lager dem, hver den som setter sin lit til dem.</verse><verse id="9">Israel, stol på Herren! Han er hjelp og skjold for dem.</verse><verse id="10">Arons hus, stol på Herren! Han er hjelp og skjold for dem.</verse><verse id="11">Dere som frykter Herren, stol på Herren! Han er hjelp og skjold for dem.</verse><verse id="12">Herren kommer oss i hu og velsigner oss. Han velsigner Israels hus, han velsigner Arons hus.</verse><verse id="13">Han velsigner dem som frykter Herren, de små med de store.</verse><verse id="14">Må Herren la dere øke i tall, både dere og deres barn!</verse><verse id="15">Velsignet være dere av Herren, himmelens og jordens skaper!</verse><verse id="16">Himmelen er Herrens himmel, men jorden har han gitt til menneskenes barn.</verse><verse id="17">De døde priser ikke Herren, ingen av dem som farer ned i dødsrikets stillhet.</verse><verse id="18">Men vi skal love Herren fra nå av og til evig tid. Halleluja!</verse></chapter><chapter id="116"><verse id="1">Jeg elsker Herren, for han hører min røst, mine inderlige bønner.</verse><verse id="2">For han har vendt øret til meg, og alle mine dager vil jeg påkalle ham.</verse><verse id="3">Dødens rep hadde omspent meg, og dødsrikets redsler hadde funnet meg, nød og sorg fant jeg.</verse><verse id="4">Men jeg påkalte Herrens navn: Å, Herre, frels min sjel!</verse><verse id="5">Herren er nådig og rettferdig, vår Gud er barmhjertig.</verse><verse id="6">Herren verner de enfoldige. Jeg var elendig, og han frelste meg.</verse><verse id="7">Kom igjen til din ro, min sjel! For Herren har gjort vel imot deg.</verse><verse id="8">For du fridde min sjel fra døden, mitt øye fra gråt, min fot fra fall.</verse><verse id="9">Jeg skal vandre i Herrens åsyn i de levendes land.</verse><verse id="10">Jeg trodde, for jeg talte. Jeg var ille plaget.</verse><verse id="11">Jeg sa i min angst: Hvert menneske er en løgner.</verse><verse id="12">Hvordan skal jeg gjengjelde Herren alle hans velgjerninger mot meg?</verse><verse id="13">Jeg vil løfte frelsens beger og påkalle Herrens navn.</verse><verse id="14">Mine løfter til Herren vil jeg holde, og det for hele hans folks øyne.</verse><verse id="15">Dyrebar i Herrens øyne er hans frommes død.</verse><verse id="16">Å Herre, jeg er jo din tjener! Jeg er din tjener, din tjenestekvinnes sønn. Du har løst mine bånd.</verse><verse id="17">Jeg vil bære fram takkoffer til deg, og påkalle Herrens navn.</verse><verse id="18">Mine løfter til Herren vil jeg holde, og det for hele hans folks øyne,</verse><verse id="19">i forgårdene til Herrens hus, midt i deg, Jerusalem. Halleluja!</verse></chapter><chapter id="117"><verse id="1">Lov Herren, alle hedninger! Pris ham, alle folk!</verse><verse id="2">For hans miskunnhet er mektig over oss, og Herrens trofasthet varer til evig tid. Halleluja!</verse></chapter><chapter id="118"><verse id="1">Pris Herren, for han er god. Hans miskunnhet varer til evig tid.</verse><verse id="2">Israel skal si: Hans miskunnhet varer til evig tid.</verse><verse id="3">Arons hus skal si: Hans miskunnhet varer til evig tid.</verse><verse id="4">De som frykter Herren, skal si: Hans miskunnhet varer til evig tid.</verse><verse id="5">Ut av trengselen kalte jeg på Herren. Herren svarte meg og førte meg ut i fritt rom.</verse><verse id="6">Herren er med meg, jeg frykter ikke. Hva skulle et menneske kunne gjøre meg?</verse><verse id="7">Herren er med meg, han er den som hjelper meg, jeg kan rolig se på dem som hater meg.</verse><verse id="8">Det er bedre å ta sin tilflukt til Herren enn å stole på mennesker.</verse><verse id="9">Det er bedre å ta sin tilflukt til Herren enn å stole på fyrster.</verse><verse id="10">Alle folkeslag omringer meg. I Herrens navn skal jeg hogge dem ned.</verse><verse id="11">De omgir meg, ja, de omringer meg. I Herrens navn skal jeg hogge dem ned.</verse><verse id="12">De omgir meg som bier, de slokner som ild i tornebusker. I Herrens navn skal jeg hogge dem ned.</verse><verse id="13">Hardt støtte du meg for at jeg skulle falle, men Herren hjalp meg.</verse><verse id="14">Herren er min styrke og lovsang, og han er blitt min frelse.</verse><verse id="15">Det høres fryderop om frelse i de rettferdiges telt, Herrens høyre hånd gjør storverk.</verse><verse id="16">Herrens høyre hånd opphøyer, Herrens høyre hånd gjør storverk.</verse><verse id="17">Jeg skal ikke dø, men leve og fortelle om Herrens gjerninger.</verse><verse id="18">Hardt tuktet Herren meg, men til døden overga han meg ikke.</verse><verse id="19">Lukk opp rettferdighets porter for meg! Jeg vil gå inn gjennom dem, jeg vil prise Herren.</verse><verse id="20">Dette er Herrens port, de rettferdige skal gå inn gjennom den.</verse><verse id="21">Jeg vil prise deg fordi du svarte meg og ble meg til frelse.</verse><verse id="22">Den stein som bygningsmennene forkastet, er blitt hovedhjørnestein.</verse><verse id="23">Av Herren er dette gjort, det er underfullt i våre øyne.</verse><verse id="24">Dette er dagen som Herren har gjort, la oss fryde oss og glede oss på den!</verse><verse id="25">Å Herre, frels! Å Herre, la det lykkes!</verse><verse id="26">Velsignet være han som kommer i Herrens navn! Vi velsigner dere fra Herrens hus.</verse><verse id="27">Herren er Gud, han lot det bli lyst for oss. Bind høytidsofferet med rep like inn til alterhornene!</verse><verse id="28">Du er min Gud, og jeg vil love deg. Min Gud, jeg vil opphøye deg!</verse><verse id="29">Pris Herren, for han er god, hans miskunnhet varer til evig tid!</verse></chapter><chapter id="119"><verse id="1">Salige er de som går de oppriktiges vei, som vandrer i Herrens lov.</verse><verse id="2">Salige er de som tar vare på hans vitnesbyrd, som søker ham av hele sitt hjerte,</verse><verse id="3">og ikke gjør urett, men vandrer på hans veier.</verse><verse id="4">Du har gitt dine befalinger for at en skal holde dem nøye.</verse><verse id="5">Å, at min ferd måtte bli stø, så jeg holder dine forskrifter!</verse><verse id="6">Da skal jeg ikke bli til skamme, når jeg gir akt på alle dine bud.</verse><verse id="7">I hjertets oppriktighet vil jeg prise deg når jeg lærer dine rettferdige dommer å kjenne.</verse><verse id="8">Dine forskrifter vil jeg holde, du må ikke rent forlate meg!</verse><verse id="9">Hvordan skal den unge holde sin sti ren? Ved å holde seg etter ditt ord.</verse><verse id="10">Jeg søker deg av hele mitt hjerte, la meg ikke fare vill fra dine bud!</verse><verse id="11">I mitt hjerte har jeg gjemt ditt ord for at jeg ikke skal synde mot deg.</verse><verse id="12">Lovet være du, Herre! Lær meg dine forskrifter.</verse><verse id="13">Med mine lepper har jeg forkynt alle lover fra din munn.</verse><verse id="14">Jeg har gledet meg over å vandre etter dine vitnesbyrd, som over all rikdom.</verse><verse id="15">På dine befalinger vil jeg grunne, og tenke på dine stier.</verse><verse id="16">Dine forskrifter er min lyst og glede, jeg glemmer ikke ditt ord.</verse><verse id="17">Gjør vel imot din tjener, så jeg kan leve! Da vil jeg holde ditt ord.</verse><verse id="18">Opplat mine øyne, så jeg kan skue de underfulle ting i din lov!</verse><verse id="19">Jeg er en gjest på jorden, skjul ikke dine bud for meg!</verse><verse id="20">Min sjel er knust, så jeg lengter etter dine lover til enhver tid.</verse><verse id="21">Du har truet de overmodige, de forbannede, som farer vill fra dine bud.</verse><verse id="22">Ta skam og forakt bort fra meg! For jeg har tatt vare på dine vitnesbyrd.</verse><verse id="23">Selv om fyrster sitter og rådslår mot meg, grunner din tjener på dine forskrifter.</verse><verse id="24">Dine vitnesbyrd er også min lyst, de er mine rådgivere.</verse><verse id="25">Min sjel er nedtrykt i støvet, hold meg i live etter ditt ord!</verse><verse id="26">Jeg fortalte om mine veier, og du svarte meg. Lær meg dine forskrifter!</verse><verse id="27">La meg forstå den veien du befaler å gå! Så vil jeg grunne på dine undergjerninger.</verse><verse id="28">Min sjel gråter av sorg, reis meg opp etter ditt ord!</verse><verse id="29">Vend løgnens vei bort fra meg, og unn meg din lov!</verse><verse id="30">Trofasthetens vei har jeg valgt, dine lover har jeg for øye.</verse><verse id="31">Jeg holder fast ved dine vitnesbyrd. Herre, la meg ikke bli til skamme!</verse><verse id="32">Dine buds vei vil jeg løpe. For du frir mitt hjerte fra angst.</verse><verse id="33">Lær meg, Herre, dine forskrifters vei! Så vil jeg ta vare på dem inntil enden.</verse><verse id="34">Gi meg forstand, så vil jeg ta vare på din lov og holde den av hele mitt hjerte.</verse><verse id="35">Led meg fram på dine buds sti! For i dem har jeg min lyst.</verse><verse id="36">Bøy mitt hjerte til dine vitnesbyrd og ikke til urett vinning!</verse><verse id="37">Vend mine øyne bort fra å se etter tomhet! Hold meg i live på din vei!</verse><verse id="38">Stadfest ditt ord for din tjener, det som gir frykt for deg.</verse><verse id="39">Ta bort min vanære, som jeg frykter! For dine lover er gode.</verse><verse id="40">Se, jeg lengter etter dine befalinger. Hold meg i live ved din rettferd!</verse><verse id="41">Herre, la din nåde komme til meg, din frelse etter ditt ord!</verse><verse id="42">Jeg vil gi svar til dem som håner meg, for jeg setter min lit til ditt ord.</verse><verse id="43">Ta da ikke sannhets ord bort fra min munn! For jeg venter på dine dommer.</verse><verse id="44">Jeg vil holde din lov stadig, evig og alltid.</verse><verse id="45">La meg vandre i fritt rom! For jeg spør etter dine befalinger.</verse><verse id="46">Jeg vil tale om dine vitnesbyrd for konger, og skal ikke bli til skamme.</verse><verse id="47">Jeg har min lyst i dine bud, jeg elsker dem.</verse><verse id="48">Jeg løfter mine hender til dine bud, som jeg elsker. Jeg vil grunne på dine forskrifter.</verse><verse id="49">Kom i hu ordet til din tjener, som du har gitt meg å håpe på!</verse><verse id="50">Det er min trøst i min elendighet at ditt ord har holdt meg i live.</verse><verse id="51">Meget har de overmodige spottet meg, fra din lov har jeg ikke veket av.</verse><verse id="52">Jeg minnes dine evige dommer Herre, og jeg blir trøstet.</verse><verse id="53">Brennende harme har grepet meg over de ugudelige, som forlater din lov.</verse><verse id="54">Dine forskrifter er blitt mine lovsanger i min utlendighets hus.</verse><verse id="55">Om natten minnes jeg ditt navn, Herre, og jeg holdt din lov.</verse><verse id="56">Dette ble meg gitt - at jeg har tatt vare på dine befalinger.</verse><verse id="57">Herren er min del, jeg har sagt at jeg vil holde dine ord.</verse><verse id="58">Jeg bønnfalt deg av hele mitt hjerte: Vær meg nådig etter ditt ord!</verse><verse id="59">Jeg tenkte på min ferd og vendte mine føtter til dine vitnesbyrd.</verse><verse id="60">Jeg hastet og ventet ikke med å holde dine bud.</verse><verse id="61">De ugudeliges snarer har omslynget meg, din lov har jeg ikke glemt.</verse><verse id="62">Midt på natten står jeg opp for å prise deg for din rettferds lover.</verse><verse id="63">Jeg holder meg til alle dem som frykter deg, og som holder dine befalinger.</verse><verse id="64">Jorden er full av din miskunnhet, Herre. Lær meg dine forskrifter.</verse><verse id="65">Du har gjort vel imot din tjener, Herre, etter ditt ord.</verse><verse id="66">Lær meg god forstand og kunnskap! For jeg tror på dine bud.</verse><verse id="67">Før jeg ble ydmyket, for jeg vill, men nå holder jeg ditt ord.</verse><verse id="68">Du er god, og du gjør godt. Lær meg dine forskrifter.</verse><verse id="69">De overmodige har spunnet sammen løgn imot meg. Jeg holder meg til dine befalinger av hele mitt hjerte.</verse><verse id="70">Deres hjerte er følelsesløst som en fettklump. Jeg har min lyst i din lov.</verse><verse id="71">Det er godt for meg at jeg ble ydmyket, så jeg kunne lære dine forskrifter.</verse><verse id="72">Din munns lov er bedre for meg enn tusen stykker gull og sølv.</verse><verse id="73">Dine hender har skapt meg og gjort meg. Gi meg forstand for at jeg må lære dine bud!</verse><verse id="74">De som frykter deg, skal se meg og glede seg, for jeg venter på ditt ord.</verse><verse id="75">Jeg vet, Herre, at dine dommer er rettferdige, og i trofasthet har du ydmyket meg.</verse><verse id="76">La din miskunnhet være min trøst etter ditt ord til din tjener!</verse><verse id="77">La din miskunnhet komme til meg for at jeg kan leve! For din lov er min lyst.</verse><verse id="78">La de overmodige bli til skamme! For de har trykt meg ned med løgnens hjelp, men jeg grunner på dine befalinger.</verse><verse id="79">La dem vende tilbake til meg, de som frykter deg og som kjenner dine vitnesbyrd!</verse><verse id="80">La mitt hjerte være fullkomment i dine forskrifter, for at jeg ikke skal bli til skamme!</verse><verse id="81">Min sjel tæres av lengsel etter din frelse, og jeg venter på ditt ord.</verse><verse id="82">Mine øyne tæres av lengsel etter ditt ord, og jeg sier: Når vil du trøste meg?</verse><verse id="83">For jeg er blitt som en skinnsekk i røk. Dine forskrifter glemmer jeg ikke.</verse><verse id="84">Hvor mange er vel din tjeners dager? Når vil du holde dom over mine forfølgere?</verse><verse id="85">De overmodige har gravd fallgraver for meg, de som ikke skikker seg etter din lov.</verse><verse id="86">Alle dine bud er trofasthet. Med løgn forfølger de meg, hjelp meg!</verse><verse id="87">På lite nær har de tilintetgjort meg i landet, men jeg har ikke forlatt dine befalinger.</verse><verse id="88">Hold meg i live etter din miskunnhet! Så vil jeg ta vare på din munns vitnesbyrd.</verse><verse id="89">Til evig tid, Herre, står ditt ord fast i himmelen.</verse><verse id="90">Fra slekt til slekt varer din trofasthet. Du grunnfestet jorden, og den sto der.</verse><verse id="91">Til å utføre dine dommer står de der ennå i dag, for alle ting er dine tjenere.</verse><verse id="92">Dersom din lov ikke hadde vært min lyst, var jeg omkommet i min elendighet.</verse><verse id="93">Til evig tid skal jeg ikke glemme dine befalinger, for ved dem har du holdt meg i live.</verse><verse id="94">Din er jeg, frels meg! For jeg har søkt dine befalinger.</verse><verse id="95">De ugudelige har ventet på meg for å ødelegge meg. Jeg gir akt på dine vitnesbyrd.</verse><verse id="96">På all fullkommenhet har jeg sett en ende, men ditt bud strekker seg meget vidt.</verse><verse id="97">Å, hvor høyt jeg elsker din lov! Hele dagen grunner jeg på den.</verse><verse id="98">Dine bud gjør meg visere enn mine fiender, for de er mine til evig tid.</verse><verse id="99">Jeg er blitt klokere enn alle mine lærere, for jeg grunner på dine vitnesbyrd.</verse><verse id="100">Jeg er mer forstandig enn de gamle, for jeg tar vare på dine befalinger.</verse><verse id="101">Fra hver ond sti har jeg holdt mine føtter borte, for at jeg kunne holde ditt ord.</verse><verse id="102">Fra dine lover har jeg ikke veket av, for du har lært meg.</verse><verse id="103">Hvor dine ord er søte for min gane, de er bedre enn honning for min munn!</verse><verse id="104">Av dine befalinger får jeg forstand, derfor hater jeg all løgnens sti.</verse><verse id="105">Ditt ord er en lykt for min fot og et lys på min sti.</verse><verse id="106">Jeg har sverget, og jeg skal holde det: Å ta vare på din rettferdighets lover.</verse><verse id="107">Jeg er dypt nedbøyd, Herre, hold meg i live etter ditt ord!</verse><verse id="108">La min munns frivillige offer behage deg, Herre! Og lær meg dine lover!</verse><verse id="109">Jeg går alltid med livet i hendene, men din lov har jeg ikke glemt.</verse><verse id="110">De ugudelige setter snare for meg, men jeg har ikke forvillet meg bort fra dine befalinger.</verse><verse id="111">Jeg har fått dine vitnesbyrd i evig eie, for de er mitt hjertes glede.</verse><verse id="112">Jeg har bøyd mitt hjerte til å gjøre etter dine forskrifter for evig, inntil enden.</verse><verse id="113">Vinglete mennesker hater jeg, men din lov elsker jeg.</verse><verse id="114">Du er mitt skjul og mitt skjold, jeg venter på ditt ord.</verse><verse id="115">Vik fra meg, dere som gjør ondt, for jeg vil holde min Guds bud!</verse><verse id="116">Hold meg oppe etter ditt ord, så jeg kan leve, og la meg ikke bli til skamme i mitt håp.</verse><verse id="117">Støtt meg, så jeg kan bli frelst! Da vil jeg alltid se med lyst på dine forskrifter.</verse><verse id="118">Du forkaster alle dem som farer vill fra dine forskrifter, for alt de sier er ondskap og løgn.</verse><verse id="119">Du rydder vekk som slagg alle de ugudelige i landet. Derfor elsker jeg dine vitnesbyrd.</verse><verse id="120">Min kropp skjelver av redsel for deg, og jeg frykter for dine dommer.</verse><verse id="121">Jeg har gjort rett og rettferdighet, du vil ikke overgi meg til undertrykkere.</verse><verse id="122">Gå god for din tjener, så det kan gå ham vel! La ikke de overmodige undertrykke meg!</verse><verse id="123">Mine øyne blir matte, slik speider jeg etter din frelse og etter ditt rettferdige ord.</verse><verse id="124">Gjør med din tjener etter din miskunn, og lær meg dine forskrifter!</verse><verse id="125">Jeg er din tjener. Lær meg, så jeg kan kjenne dine vitnesbyrd!</verse><verse id="126">Det er tid for Herren til å gripe inn, de har brutt din lov.</verse><verse id="127">Derfor elsker jeg dine bud mer enn gull, ja, mer enn fint gull.</verse><verse id="128">Derfor holder jeg alle befalinger om alle ting for å være rette, jeg hater alle falske veier.</verse><verse id="129">Underfulle er dine vitnesbyrd. Derfor tar min sjel vare på dem.</verse><verse id="130">Når dine ord åpner seg, gir de lys, de gir enfoldige forstand.</verse><verse id="131">Jeg åpnet munnen og sukket av lengsel, for jeg stundet etter dine bud.</verse><verse id="132">Vend deg til meg og vær meg nådig, som rett er mot dem som elsker ditt navn!</verse><verse id="133">Gjør mine fottrinn faste ved ditt ord, og la ingen urett herske over meg!</verse><verse id="134">Forløs meg fra menneskers vold, så vil jeg holde dine befalinger.</verse><verse id="135">La ditt åsyn lyse for din tjener, og lær meg dine forskrifter!</verse><verse id="136">Mine øyne flyter bort i vannstrømmer fordi din lov ikke blir fulgt.</verse><verse id="137">Du er rettferdig, Herre, og rettvise er dine dommer.</verse><verse id="138">Du har fastsatt dine vitnesbyrd i rettferdighet og stor trofasthet.</verse><verse id="139">Min nidkjærhet har fortært meg, fordi mine motstandere har glemt dine ord.</verse><verse id="140">Ditt ord er lutret og renset, og din tjener elsker det.</verse><verse id="141">Jeg er liten og foraktet, jeg har ikke glemt dine befalinger.</verse><verse id="142">Din rettferdighet er en evig rettferdighet, og din lov er sannhet.</verse><verse id="143">Nød og trengsel fant meg, dine bud er min lyst.</verse><verse id="144">Dine vitnesbyrd er rettferdige til evig tid. Lær meg, for at jeg kan leve.</verse><verse id="145">Jeg roper av hele mitt hjerte, svar meg, Herre! Jeg vil ta vare på dine forskrifter.</verse><verse id="146">Jeg roper til deg, frels meg! Så vil jeg holde dine vitnesbyrd.</verse><verse id="147">Jeg var oppe tidlig i morgengryet og ropte om hjelp. Jeg ventet på dine ord.</verse><verse id="148">Mine øyne var våkne i nattevaktene, for at jeg kunne grunne på ditt ord.</verse><verse id="149">Hør min røst etter din miskunnhet! Herre, hold meg i live etter dine lover!</verse><verse id="150">Nå kommer de nær, de som er ivrige etter å gjøre ondt, de er kommet langt bort fra din lov.</verse><verse id="151">Du er nær, Herre, og alle dine bud er sannhet.</verse><verse id="152">For lenge siden har jeg forstått av dine vitnesbyrd at du har fastsatt dem for evig.</verse><verse id="153">Se til min elendighet og fri meg ut! For jeg har ikke glemt din lov.</verse><verse id="154">Før min sak og forløs meg, hold meg i live etter ditt ord!</verse><verse id="155">Frelse er langt borte fra de ugudelige, for de søker ikke dine forskrifter.</verse><verse id="156">Stor er din miskunnhet, Herre! Hold meg i live etter dine dommer!</verse><verse id="157">Mine forfølgere og mine motstandere er mange. Jeg har ikke veket av fra dine vitnesbyrd.</verse><verse id="158">Med avsky så jeg de troløse, de som ikke holdt ditt ord.</verse><verse id="159">Se, hvor jeg har elsket dine befalinger! Herre, hold meg i live etter din miskunnhet!</verse><verse id="160">Summen av ditt ord er sannhet, og til evig tid står all din rettferds lov fast.</verse><verse id="161">Stormenn forfulgte meg uten årsak, men mitt hjerte fryktet dine ord.</verse><verse id="162">Jeg gleder meg over ditt ord som en som finner stort bytte.</verse><verse id="163">Løgn har jeg hatet og avskydd, din lov har jeg elsket.</verse><verse id="164">Sju ganger om dagen har jeg prist deg for dine rettferdige lover.</verse><verse id="165">Stor fred har de som elsker din lov, og det er ikke noe anstøt for dem.</verse><verse id="166">Jeg har ventet på din frelse, Herre, og jeg har holdt dine bud.</verse><verse id="167">Min sjel har holdt dine vitnesbyrd, og jeg elsket dem høyt.</verse><verse id="168">Jeg har holdt dine befalinger og dine vitnesbyrd, for alle mine veier er for ditt åsyn.</verse><verse id="169">La mitt klagerop komme nær ditt åsyn, Herre! Gi meg forstand etter ditt ord!</verse><verse id="170">La min inderlige bønn komme for ditt åsyn! Frels meg etter ditt ord!</verse><verse id="171">Mine lepper skal flyte over av lovsang, for du lærer meg dine forskrifter.</verse><verse id="172">Min tunge skal synge om ditt ord, for alle dine bud er rettferd.</verse><verse id="173">La din hånd komme meg til hjelp! For jeg har valgt dine befalinger.</verse><verse id="174">Jeg lengter etter din frelse, Herre, og din lov er min lyst.</verse><verse id="175">La min sjel leve og lovprise deg, og la dine dommer hjelpe meg!</verse><verse id="176">Jeg har fart vill. Oppsøk din tjener som et tapt får! For jeg har ikke glemt dine bud.</verse></chapter><chapter id="120"><verse id="1">En sang ved festreisene. Til Herren ropte jeg i min nød, og han svarte meg.</verse><verse id="2">Herre, fri meg fra en løgnaktig leppe, fra en falsk tunge!</verse><verse id="3">Hva skal han gi deg, og hva mer vil han gi deg, du falske tunge?</verse><verse id="4">Stridsmannens skarpe piler og slike glør som det blir når gyvelbusken brenner.</verse><verse id="5">Ve meg, som må leve som fremmed blant Mesjek, og må bo ved Kedars telt.</verse><verse id="6">Lenge nok har min sjel bodd hos dem som hater fred.</verse><verse id="7">Jeg er bare fred, men når jeg taler, er de klare til krig.</verse></chapter><chapter id="121"><verse id="1">En sang ved festreisene. Jeg løfter mine øyne opp til fjellene: Hvor skal min hjelp komme fra?</verse><verse id="2">Min hjelp kommer fra Herren, himmelens og jordens skaper.</verse><verse id="3">Han skal ikke la din fot vakle, din vokter skal ikke slumre.</verse><verse id="4">Se, han slumrer ikke og sover ikke, Israels vokter.</verse><verse id="5">Herren er din vokter, Herren er din skygge ved din høyre hånd.</verse><verse id="6">Solen skal ikke stikke deg om dagen, heller ikke månen om natten.</verse><verse id="7">Herren skal bevare deg fra alt ondt, han skal bevare din sjel.</verse><verse id="8">Herren skal bevare din utgang og din inngang fra nå og til evig tid.</verse></chapter><chapter id="122"><verse id="1">En sang ved festreisene. Av David. Jeg gleder meg over dem som sier til meg: Vi vil gå til Herrens hus.</verse><verse id="2">Våre føtter står i dine porter, Jerusalem!</verse><verse id="3">Jerusalem, du velbygde! Du er lik en by som er tett sammenføyd.</verse><verse id="4">Dit drar stammene opp, Herrens stammer, som et vitnesbyrd for Israel, for å prise Herrens navn.</verse><verse id="5">For der er dommerseter satt fram, troner for Davids hus.</verse><verse id="6">Be om fred for Jerusalem! La det gå dem vel som elsker deg!</verse><verse id="7">Må det råde fred innenfor dine murer, ro i dine saler!</verse><verse id="8">For mine brødres og mine venners skyld vil jeg si: Fred være i deg!</verse><verse id="9">Fordi Herren vår Guds hus er der, vil jeg søke ditt beste.</verse></chapter><chapter id="123"><verse id="1">En sang ved festreisene. Til deg løfter jeg mine øyne, du som troner i himmelen!</verse><verse id="2">Se, likesom tjeneres øyne følger sine herrers hånd, likesom en tjenestepikes øyne følger sin frues hånd, slik følger våre øyne Herren vår Gud, til han blir oss nådig.</verse><verse id="3">Vær oss nådig, Herre! Vær oss nådig! For vi er blitt mer enn mettet med forakt.</verse><verse id="4">Vår sjel er blitt mer enn mettet med spott fra de trygge, med forakt fra de overmodige.</verse></chapter><chapter id="124"><verse id="1">En sang ved festreisene. Av David. Hadde ikke Herren vært med oss - så kan Israel si -</verse><verse id="2">hadde ikke Herren vært med oss da mennesker sto opp imot oss,</verse><verse id="3">så hadde de slukt oss levende da deres vrede brant imot oss.</verse><verse id="4">Da hadde vannet skyllet over oss, strømmen hadde gått over vår sjel.</verse><verse id="5">Da hadde de gått over vår sjel, de stolte vannene.</verse><verse id="6">Lovet være Herren som ikke lot oss bli til rov for deres tenner.</verse><verse id="7">Vår sjel er sluppet fri som en fugl av fuglefangerens snare, snaren er revet i stykker og vi er unnsluppet.</verse><verse id="8">Vår hjelp er i Herrens navn, han som skapte himmel og jord.</verse></chapter><chapter id="125"><verse id="1">En sang ved festreisene. De som setter sin lit til Herren, er som Sions berg, som ikke rokkes, men står for evig.</verse><verse id="2">Rundt omkring Jerusalem er det fjell, og Herren hegner om sitt folk fra nå av og til evig tid.</verse><verse id="3">For gudløshets kongestav skal ikke hvile på de rettferdiges arveland, for at ikke de rettferdige skal rekke ut sine hender etter urett.</verse><verse id="4">Herre, gjør godt mot de gode, mot dem som er oppriktige i hjertet.</verse><verse id="5">Men de som bøyer av til krokveier, skal Herren sende fra seg sammen med dem som gjør urett. Fred være over Israel!</verse></chapter><chapter id="126"><verse id="1">En sang ved festreisene. Da Herren lot Sions fanger vende tilbake, var vi som drømmende.</verse><verse id="2">Da fyltes vår munn med latter, vår tunge med jubel. Da sa de blant hedningene: Store ting har Herren gjort mot disse!</verse><verse id="3">Store ting har Herren gjort mot oss, vi ble glade.</verse><verse id="4">Herre, la våre fanger vende tilbake likesom bekker i sydlandet!*</verse><verse id="5">De som sår med gråt, skal høste med fryderop.</verse><verse id="6">De går gråtende og bærer den sæden de sår ut, de kommer hjem med fryderop og bærer sine kornbånd.</verse></chapter><chapter id="127"><verse id="1">En sang ved festreisene. Av Salomo. Dersom Herren ikke bygger huset, arbeider bygningsmennene forgjeves. Dersom Herren ikke vokter byen, våker vekteren forgjeves.</verse><verse id="2">Forgjeves står dere tidlig opp, setter dere sent ned, eter slitets brød. Det samme gir han sin venn mens han sover.</verse><verse id="3">Se, barn er en gave fra Herren, livsfrukt er en lønn.</verse><verse id="4">Som piler i en veldig krigers hånd er sønner en får i sin ungdom.</verse><verse id="5">Lykkelig er den mann som har sitt kogger fullt av dem! De blir ikke til skamme når de taler med fiender i porten.</verse></chapter><chapter id="128"><verse id="1">En sang ved festreisene. Salig er hver den som frykter Herren, som vandrer på hans veier.</verse><verse id="2">Frukten av dine henders arbeid får du nyte. Salig er du, og det går deg vel.</verse><verse id="3">Din hustru er som et fruktbart vintre der inne i ditt hus. Dine barn er som oljekvister rundt om ditt bord.</verse><verse id="4">Se, slik blir den mann velsignet som frykter Herren.</verse><verse id="5">Herren skal velsigne deg fra Sion. Med glede skal du se Jerusalems lykke alle ditt livs dager.</verse><verse id="6">Og du skal se barn av dine barn. Fred være over Israel!</verse></chapter><chapter id="129"><verse id="1">En sang ved festreisene. Mange ganger har de stridd mot meg helt fra jeg var ung - så kan Israel si.</verse><verse id="2">Mange ganger har de stridd mot meg helt fra jeg var ung, men de har ikke seiret over meg.</verse><verse id="3">Plogmenn har pløyd min rygg, de har trukket lange furer.</verse><verse id="4">Herren er rettferdig, han har hogd av de ugudeliges rep.</verse><verse id="5">De skal bli til skamme og vike tilbake, alle de som hater Sion.</verse><verse id="6">De skal bli lik gress på taket, som visner før en får rykket det opp.</verse><verse id="7">Den som skjærer det, får ikke hånden full. Den som binder nek, fyller ikke sitt fang.</verse><verse id="8">Og de som går forbi sier ikke: Herrens velsignelse være over dere, vi velsigner dere i Herrens navn!</verse></chapter><chapter id="130"><verse id="1">En sang ved festreisene. Av det dype kaller jeg på deg, Herre!</verse><verse id="2">Herre, hør min røst! La dine ører gi akt på mine inderlige bønners røst!</verse><verse id="3">Dersom du, Herre, vil gjemme på misgjerninger, Herre, hvem kan da bli stående?</verse><verse id="4">Men hos deg er tilgivelsen, for at vi skal frykte deg.</verse><verse id="5">Jeg venter på Herren, min sjel venter. Jeg setter min lit til hans ord.</verse><verse id="6">Min sjel venter på Herren, mer enn vektere på morgenen, vektere på morgenen.</verse><verse id="7">Vent på Herren, Israel! For hos Herren er miskunnheten, og full forløsning er hos ham.</verse><verse id="8">Han skal forløse Israel fra alle dets misgjerninger.</verse></chapter><chapter id="131"><verse id="1">En sang ved festreisene. Av David. Herre! Mitt hjerte er ikke stolt, mine øyne er ikke overmodige. Jeg gir meg ikke av med ting som er for store og for underlige for meg.</verse><verse id="2">Sannelig, jeg har fått min sjel til å være stille og tie som et avvent barn hos sin mor. Som det avvente barnet er min sjel hos meg.</verse><verse id="3">Vent på Herren, Israel, fra nå av og til evig tid!</verse></chapter><chapter id="132"><verse id="1">En sang ved festreisene. Herre, kom David i hu for all hans fornedring!</verse><verse id="2">Han sverget Herren en ed, han ga Jakobs Veldige et løfte:</verse><verse id="3">Jeg vil ikke gå inn i mitt hus, jeg vil ikke legge meg i min seng,</verse><verse id="4">jeg vil ikke unne mine øyne søvn eller la øyelokkene hvile,</verse><verse id="5">før jeg har funnet et sted for Herren, en bolig for Jakobs Veldige!</verse><verse id="6">Se, vi hørte om den* i Efrata, vi fant den i skogbygden.</verse><verse id="7">Vi vil komme til hans bolig, vi vil tilbe for hans fotskammel.</verse><verse id="8">Reis deg, Herre, og kom til ditt hvilested, du og din styrkes ark!</verse><verse id="9">La dine prester kle seg i rettferd og dine fromme rope med fryd!</verse><verse id="10">For din tjener Davids skyld, vis ikke din salvede bort!</verse><verse id="11">Herren har sverget David en ed i sannhet, han vil ikke gå fra den: Av ditt livs frukt vil jeg sette konger på din trone.</verse><verse id="12">Dersom dine sønner holder min pakt og mine vitnesbyrd, som jeg vil lære dem, da skal også deres sønner for all tid sitte på din trone.</verse><verse id="13">For Herren har utkåret Sion, han ville ha det til bolig:</verse><verse id="14">Dette er mitt hvilested for all tid. Her vil jeg bo, fordi jeg har lyst til det.</verse><verse id="15">Hennes føde vil jeg storlig velsigne, hennes fattige vil jeg mette med brød.</verse><verse id="16">Hennes prester vil jeg kle med frelse, hennes fromme skal rope med fryd.</verse><verse id="17">Der vil jeg la et horn vokse opp for David, gjøre i stand en lampe for min salvede.</verse><verse id="18">Hans fiender vil jeg kle i skam, men på ham skal hans krone stråle.</verse></chapter><chapter id="133"><verse id="1">En sang ved festreisene. Av David. Se, hvor godt og hvor vakkert det er at brødre også bor sammen!</verse><verse id="2">Det er som den gode oljen på hodet, som flyter ned på skjegget, Arons skjegg - den flyter ned på kanten av hans kledning.</verse><verse id="3">Det er som Hermon-dugg, som flyter ned på Sions berg. For der har Herren satt velsignelsen, liv til evig tid.</verse></chapter><chapter id="134"><verse id="1">En sang ved festreisene. Se, lov Herren, alle Herrens tjenere, dere som står i Herrens hus om nettene!</verse><verse id="2">Løft hendene opp til helligdommen og lov Herren!</verse><verse id="3">Herren velsigne deg fra Sion, han som skapte himmel og jord.</verse></chapter><chapter id="135"><verse id="1">Halleluja! Pris Herrens navn! Syng lovsang, dere Herrens tjenere,</verse><verse id="2">dere som står i Herrens hus, i forgårdene til vår Guds hus!</verse><verse id="3">Pris Herren, for Herren er god. Lovsyng hans navn, for det er herlig.</verse><verse id="4">For Herren har utvalgt Jakob, han har gjort Israel til sin eiendom.</verse><verse id="5">Jeg vet at Herren er stor, vår Herre er større enn alle guder.</verse><verse id="6">Herren gjør alt det han vil, i himmelen og på jorden, i havet og i alle dyp.</verse><verse id="7">Han lar regnskyer stige opp fra jordens ende, han sender lyn med regnet, han fører vind ut av sine forrådshus.</verse><verse id="8">Han slo de førstefødte i Egypt, både mennesker og fe.</verse><verse id="9">Han sendte tegn og under midt i deg, Egypt, mot farao og mot alle hans tjenere.</verse><verse id="10">Han slo mange hedningefolk og drepte mektige konger,</verse><verse id="11">Sihon, amorittenes konge, og Og, Basans konge, og alle Kana’ans kongeriker,</verse><verse id="12">og han ga landet deres til arv, han ga det som arv til Israel, sitt folk.</verse><verse id="13">Herre, ditt navn blir til evig tid. Herre, ditt minne blir fra slekt til slekt.</verse><verse id="14">For Herren skal dømme sitt folk, han skal miskunne seg over sine tjenere.</verse><verse id="15">Hedningenes gudebilder er sølv og gull, et verk av menneskers hender.</verse><verse id="16">De har munn, men taler ikke. De har øyne, men ser ikke.</verse><verse id="17">De har ører, men hører ikke, og det er ikke ånde i deres munn.</verse><verse id="18">Som de selv er, slik blir også de som lager dem, hver den som setter sin lit til dem.</verse><verse id="19">Israels hus, lov Herren! Arons hus, lov Herren!</verse><verse id="20">Levis hus, lov Herren! Dere som frykter Herren, lov Herren!</verse><verse id="21">Lovet være Herren fra Sion, han som bor i Jerusalem! Halleluja!</verse></chapter><chapter id="136"><verse id="1">Pris Herren, for han er god, hans miskunnhet varer til evig tid.</verse><verse id="2">Pris gudenes Gud, - for hans miskunnhet varer til evig tid.</verse><verse id="3">Pris herrenes Herre, - for hans miskunnhet varer til evig tid,</verse><verse id="4">ham som alene gjør store undergjerninger - for hans miskunnhet varer til evig tid,</verse><verse id="5">ham som gjorde himmelen med forstand - for hans miskunnhet varer til evig tid,</verse><verse id="6">ham som strakte jorden ut over vannet - for hans miskunnhet varer til evig tid,</verse><verse id="7">ham som gjorde de store lysene - for hans miskunnhet varer til evig tid,</verse><verse id="8">solen til å råde om dagen - for hans miskunnhet varer til evig tid,</verse><verse id="9">månen og stjernene til å råde om natten - for hans miskunnhet varer til evig tid,</verse><verse id="10">ham som slo egypterne i deres førstefødte - for hans miskunnhet varer til evig tid,</verse><verse id="11">og førte Israel ut fra dem - for hans miskunnhet varer til evig tid,</verse><verse id="12">med sterk hånd og med utrakt arm - for hans miskunnhet varer til evig tid,</verse><verse id="13">ham som kløvde Rødehavet - for hans miskunnhet varer til evig tid,</verse><verse id="14">og lot Israel gå midt igjennom det - for hans miskunnhet varer til evig tid,</verse><verse id="15">og kastet farao og hans hær i Rødehavet - for hans miskunnhet varer til evig tid,</verse><verse id="16">ham som førte sitt folk gjennom ørkenen - for hans miskunnhet varer til evig tid,</verse><verse id="17">ham som slo store konger - for hans miskunnhet varer til evig tid,</verse><verse id="18">og drepte herlige konger - for hans miskunnhet varer til evig tid,</verse><verse id="19">Sihon, amorittenes konge - for hans miskunnhet varer til evig tid,</verse><verse id="20">og Og, Basans konge - for hans miskunnhet varer til evig tid,</verse><verse id="21">og ga landet deres til arv - for hans miskunnhet varer til evig tid,</verse><verse id="22">ga det som arv til Israel, sin tjener - for hans miskunnhet varer til evig tid,</verse><verse id="23">ham som kom oss i hu i vår fornedrelse - for hans miskunnhet varer til evig tid,</verse><verse id="24">og rev oss ut av våre fienders vold - for hans miskunnhet varer til evig tid,</verse><verse id="25">ham som gir føde til alt kjød - for hans miskunnhet varer til evig tid.</verse><verse id="26">Pris himmelens Gud - for hans miskunnhet varer til evig tid!</verse></chapter><chapter id="137"><verse id="1">Ved Babylons elver, der satt vi og gråt når vi kom Sion i hu.</verse><verse id="2">På vidjene der hengte vi våre harper,</verse><verse id="3">for der krevde våre fangevoktere sanger av oss. De som plaget oss, krevde at vi skulle være glade: Syng for oss av Sions sanger!</verse><verse id="4">Hvordan skulle vi kunne synge Herrens sang på fremmed jord?</verse><verse id="5">Glemmer jeg deg, Jerusalem, så la min høyre hånd glemme meg!</verse><verse id="6">Må min tunge henge fast ved min gane om jeg ikke kommer deg i hu, om jeg ikke setter Jerusalem høyere enn min største glede!</verse><verse id="7">Kom Jerusalems dag i hu, Herre, så du straffer Edoms barn, de som sa: Riv ned! Riv ned, like til grunnen i den!</verse><verse id="8">Babels datter, du ødelagte! Salig er den som gir deg gjengjeld for den gjerning du gjorde mot oss.</verse><verse id="9">Salig er den som griper og knuser dine spede barn mot klippen!</verse></chapter><chapter id="138"><verse id="1">Av David. Jeg vil prise deg av hele mitt hjerte! For gudenes øyne vil jeg lovsynge deg.</verse><verse id="2">Jeg vil kaste meg ned foran ditt hellige tempel. Jeg vil lovprise ditt navn for din nåde og din trofasthet. For du har gjort ditt ord større enn alt ditt navn.*</verse><verse id="3">Den dag jeg ropte, svarte du meg. Du gjorde meg frimodig, i min sjel kom det styrke.</verse><verse id="4">Herre! Alle jordens konger skal prise deg når de får høre din munns ord.</verse><verse id="5">De skal synge om Herrens veier. For Herrens ære er stor.</verse><verse id="6">Herren er opphøyet. Han ser til den ringe, og den stolte kjenner han på lang avstand.</verse><verse id="7">Om jeg vandrer midt igjennom trengsel, holder du meg i live. Mot mine fienders vrede rekker du ut din hånd, og du frelser meg ved din høyre hånd.</verse><verse id="8">Herren vil fullføre sin gjerning for meg. Herre, evig varer din miskunnhet! Gi ikke opp dine henders gjerninger!</verse></chapter><chapter id="139"><verse id="1">Til sangmesteren. Av David. En salme. Herre, du ransaker meg og kjenner meg.</verse><verse id="2">Enten jeg sitter eller står opp, så vet du det. Langt bortefra forstår du min tanke.</verse><verse id="3">Enten jeg går eller ligger, ser du det, du kjenner nøye alle mine veier.</verse><verse id="4">For det er ikke et ord på min tunge - se, Herre, du vet det alt sammen.</verse><verse id="5">Bakfra og forfra omgir du meg, du legger din hånd på meg.</verse><verse id="6">Å forstå dette er for underlig for meg, det er for høyt, jeg makter det ikke.</verse><verse id="7">Hvor skal jeg gå fra din Ånd, og hvor skal jeg flykte fra ditt åsyn?</verse><verse id="8">Farer jeg opp til himmelen, så er du der. Og vil jeg rede mitt leie i dødsriket, se, da er du der.</verse><verse id="9">Tar jeg morgenrødens vinger*, og vil jeg bo ved havets ytterste grense**,</verse><verse id="10">så fører også der din hånd meg, og din høyre hånd holder meg fast.</verse><verse id="11">Og sier jeg: La mørket skjule meg, og lyset omkring meg bli natt -</verse><verse id="12">så gjør heller ikke mørket det mørkt for deg, natten lyser som dagen, og mørket er som lyset.</verse><verse id="13">Du har skapt mine nyrer, du formet meg i mors liv.</verse><verse id="14">Jeg priser deg fordi jeg er virket på forferdelig underfullt vis. Underfulle er dine gjerninger, det vet min sjel så vel.</verse><verse id="15">Mine ben var ikke skjult for deg da jeg ble virket i lønndom, da jeg ble formet så kunstferdig i jordens dyp*.</verse><verse id="16">Da jeg bare var et foster, så dine øyne meg. I din bok ble de alle oppskrevet, de dagene som ble fastsatt da ikke én av dem var kommet.</verse><verse id="17">Hvor dyrebare dine tanker er for meg, Gud! Hvor veldig er summen av dem!</verse><verse id="18">Vil jeg telle dem, er de flere enn sand. Jeg våkner opp, og ennå er jeg hos deg.</verse><verse id="19">Å Gud, om du ville drepe de onde! Dere blodtørstige menn, vik fra meg!</verse><verse id="20">Det er de som taler imot deg i ondskap og misbruker ditt navn til løgn, dine fiender.</verse><verse id="21">Herre, skulle jeg ikke hate dem som hater deg, og avsky dem som reiser seg imot deg?</verse><verse id="22">Jeg hater dem med et fullkomment hat, de er mine fiender.</verse><verse id="23">Ransak meg, Gud, og kjenn mitt hjerte! Prøv meg og kjenn mine mangfoldige tanker,</verse><verse id="24">se om jeg er på fortapelsens vei, og led meg på evighetens vei!</verse></chapter><chapter id="140"><verse id="1">Til sangmesteren. En salme av David.</verse><verse id="2">Herre, fri meg fra onde mennesker, vokt meg for voldsmenn,</verse><verse id="3">de som tenker ut ondt i hjertet, og hver dag samler seg til strid.</verse><verse id="4">De kvesser sin tunge som en slange, ormegift er under deres lepper. Sela.</verse><verse id="5">Bevar meg, Herre, for ugudeliges hender. Vokt meg for voldsmenn, som legger planer for å få mine føtter til fall!</verse><verse id="6">De overmodige har satt skjulte feller for meg, de har spent ut rep og lagt ut garn ved siden av veien, og satt snarer for meg. Sela.</verse><verse id="7">Jeg sier til Herren: Du er min Gud! Herre, vend øret til mine inderlige bønners røst!</verse><verse id="8">Herren, Israels Gud, er min frelses styrke, du dekker mitt hode på våpengnyets dag.</verse><verse id="9">Herre, gi ikke den ugudelige det han trakter etter, la ikke hans onde planer få fremgang! Da ville de opphøye seg. Sela.</verse><verse id="10">La disse som omgir meg, få over sitt eget hode den ulykke deres lepper volder.</verse><verse id="11">Glødende kull skal ristes ut over dem, han skal styrte dem i dype huler, så de ikke skal reise seg igjen.</verse><verse id="12">En bakvasker skal ikke bli stående i landet. Med slag på slag skal en jage den mannen som gjør ugudelig vold.</verse><verse id="13">Jeg vet at Herren gir den elendige rett, og fører saken for den fattige.</verse></chapter><chapter id="141"><verse id="1">En salme av David. Herre, jeg kaller på deg, skynd deg til meg! Vend øret til min røst når jeg roper til deg!</verse><verse id="2">La min bønn gjelde som røkoffer for ditt åsyn! La mine løftede hender gjelde som et aften-matoffer!</verse><verse id="3">Herre, sett vakt for min munn! Vokt mine leppers dør!</verse><verse id="4">La ikke mitt hjerte bli dratt til noe ondt, til å gjøre gudløs gjerning sammen med menn som gjør urett. La meg ikke ete av deres fine retter!</verse><verse id="5">La en rettferdig slå meg i kjærlighet og tukte meg! Det er som olje på hodet, la ikke mitt hode vegre seg! For ennå setter jeg min bønn imot deres onde gjerninger.</verse><verse id="6">Deres høvdinger skal bli styrtet ned fra klippen, de skal forstå at mine ord var gode.</verse><verse id="7">Som når en pløyer og velter opp jorden, slik ligger våre ben spredt ved dødsrikets port.</verse><verse id="8">For til deg, Herre Herre, ser mine øyne. Til deg tar jeg min tilflukt. Utøs ikke min sjel!</verse><verse id="9">Bevar meg for fellen de har satt opp for meg, og for snarene til dem som gjør urett.</verse><verse id="10">La de ugudelige falle i sine egne garn, mens jeg går trygt forbi.</verse></chapter><chapter id="142"><verse id="1">En læresalme av David, da han var i hulen. En bønn.</verse><verse id="2">Med min røst roper jeg høyt til Herren. Med min røst ber jeg ydmykt til Herren om nåde.</verse><verse id="3">Jeg utøser min sorg for hans åsyn. Jeg gir min nød til kjenne for hans åsyn.</verse><verse id="4">Når min ånd svikter i meg, kjenner du min sti. De har lagt skjulte snarer for meg på veien der jeg skal vandre.</verse><verse id="5">Se til min høyre side, se etter: Det er ingen som kjennes ved meg. All tilflukt er blitt borte for meg. Det er ikke noen som spør etter min sjel.</verse><verse id="6">Jeg roper til deg, Herre! Jeg sier: Du er min tilflukt, min lodd i de levendes land.</verse><verse id="7">Gi akt på mitt klagerop, for jeg er i stor nød! Fri meg fra mine forfølgere, for de er blitt for sterke for meg!</verse></chapter><chapter id="143"><verse id="1">En salme av David. Herre, hør min bønn! Vend øret til mine inderlige bønner. Svar meg i din trofasthet, i din rettferdighet!</verse><verse id="2">Gå ikke i rette med meg, din tjener! For ingen som lever, er rettferdig for ditt åsyn.</verse><verse id="3">For fienden har forfulgt min sjel. Han har knust mitt liv og slått meg til jorden. Han har satt meg på mørke steder som de evig døde.</verse><verse id="4">Og min ånd mister sin kraft i meg, mitt hjerte er forferdet inne i meg.</verse><verse id="5">Jeg minnes de gamle dager. Jeg tenker på alt ditt verk, jeg grunner på dine henders gjerning.</verse><verse id="6">Jeg rekker ut mine hender til deg, min sjel lengter etter deg som et uttørket land tørster etter regn. Sela.</verse><verse id="7">Skynd deg å svare meg, Herre! Min ånd tæres bort. Skjul ikke ditt åsyn for meg, så jeg blir lik dem som farer ned i graven!</verse><verse id="8">La meg få høre om din miskunnhet om morgenen, for til deg setter jeg min lit. Kunngjør meg den veien jeg skal vandre, for til deg løfter jeg min sjel.</verse><verse id="9">Fri meg fra mine fiender, Herre! Hos deg søker jeg ly.</verse><verse id="10">Lær meg å gjøre din vilje, for du er min Gud! Må din gode Ånd lede meg på jevnt land!</verse><verse id="11">For ditt navns skyld, Herre, vil du holde meg i live. I din rettferdighet vil du føre min sjel ut av trengselen.</verse><verse id="12">I din miskunn vil du utrydde mine fiender og ødelegge alle dem som plager min sjel, for jeg er din tjener.</verse></chapter><chapter id="144"><verse id="1">Av David. Lovet være Herren, min klippe, han som lærer opp mine hender til strid, mine fingrer til krig.</verse><verse id="2">Han er min miskunn og min festning, min borg og min redningsmann, mitt skjold og den jeg tar min tilflukt til. Han er den som legger mitt folk under meg.</verse><verse id="3">Herre, hva er et menneske, at du kjenner ham, et menneskebarn at du akter på ham!</verse><verse id="4">Et menneske er lik et åndepust, hans dager er lik en skygge som farer forbi.</verse><verse id="5">Herre, bøy din himmel og far ned, rør ved fjellene så de ryker!</verse><verse id="6">La lynet blinke og spre dem, send dine piler og skrem dem!</verse><verse id="7">Rekk ut dine hender fra det høye, fri meg og frels meg ut av de store vann, fra fremmedes hånd,</verse><verse id="8">fra dem som taler svik med sin munn. Deres høyre hånd er løgnens hånd.</verse><verse id="9">Gud, en ny sang vil jeg synge for deg, med tistrenget harpe vil jeg lovsynge deg.</verse><verse id="10">Du gir konger frelse. Du er den som redder David, din tjener, fra det onde sverd.</verse><verse id="11">Fri meg og frels meg fra fremmedes hånd, fra dem som taler svik med sin munn og har løgnens hånd som sin høyre hånd -</verse><verse id="12">slik at våre sønner skal ligne planter, høyvoksne i sin ungdom, og våre døtre være som hjørnestolper, hogd ut som til et slott.</verse><verse id="13">La våre kornlagre være fulle så der er noe av alle slag å gi ut! La vårt småfe der ute øke i tusentall, ja, i titusen.</verse><verse id="14">La vårt storfe bære uten uhell og uten tap. La det ikke være klageskrik på våre gater.</verse><verse id="15">Salig er det folk som har det slik. Salig er det folk som har Herren til sin Gud.</verse></chapter><chapter id="145"><verse id="1">En lovsang av David. Jeg vil opphøye deg, min Gud, du som er kongen. Jeg vil love ditt navn for evig og alltid.</verse><verse id="2">Hver dag vil jeg love deg, jeg vil prise ditt navn evig og alltid.</verse><verse id="3">Stor og høylovet er Herren, hans storhet er uransakelig.</verse><verse id="4">En slekt skal lovprise dine gjerninger for den neste slekt, dine veldige gjerninger skal de forkynne.</verse><verse id="5">Jeg vil grunne på din høye majestet og herlighet og på dine undergjerninger.</verse><verse id="6">De skal tale om dine mektige og forferdelige gjerninger, dine store gjerninger vil jeg fortelle om.</verse><verse id="7">Minneord om din store godhet skal de la strømme ut, de skal synge med fryd om din rettferdighet.</verse><verse id="8">Herren er nådig og barmhjertig, langmodig og stor i miskunnhet.</verse><verse id="9">Herren er god imot alle, og hans barmhjertighet er over alt han har skapt.</verse><verse id="10">Alle dine gjerninger skal prise deg, Herre, og dine fromme skal love deg.</verse><verse id="11">Om ditt rikes herlighet skal de tale og fortelle om din veldige kraft,</verse><verse id="12">for å kunngjøre for menneskenes barn hans veldige kraft og hans rikes herlighet og ære.</verse><verse id="13">Ditt rike er et rike for alle evigheter, og ditt herredømme varer gjennom alle slekter.</verse><verse id="14">Herren støtter alle dem som faller, og reiser opp alle nedbøyde.</verse><verse id="15">Alles øyne vokter på deg, og du gir dem deres føde i rett tid.</verse><verse id="16">Du lukker opp din hånd og metter alt levende med det som er godt for dem.</verse><verse id="17">Herren er rettferdig i alle sine veier og miskunnelig i alle sine gjerninger.</verse><verse id="18">Herren er nær hos alle dem som kaller på ham, hos alle som kaller på ham i sannhet.</verse><verse id="19">Herren vil oppfylle de gudfryktiges lengsel, han hører deres rop og frelser dem.</verse><verse id="20">Herren verner alle som elsker ham, men alle de onde vil han ødelegge.</verse><verse id="21">Min munn skal uttale Herrens pris, og alt kjød skal love hans hellige navn for evig og alltid.</verse></chapter><chapter id="146"><verse id="1">Halleluja! Min sjel, lov Herren!</verse><verse id="2">Jeg vil prise Herren så lenge jeg lever, jeg vil lovsynge min Gud så lenge jeg er til.</verse><verse id="3">Sett ikke lit til fyrster, til et menneskebarn som ikke kan frelse!</verse><verse id="4">Farer hans ånd ut, så vender han tilbake til sin jord. Samme dag er det forbi med hans planer.</verse><verse id="5">Salig er den som har Jakobs Gud til sin hjelp, og som setter sitt håp til Herren, sin Gud,</verse><verse id="6">han som skapte himmel og jord, havet og alt som i dem er, han som er trofast til evig tid.</verse><verse id="7">Han hjelper de undertrykte så de får rett, han gir de hungrende brød. Herren løser de bundne.</verse><verse id="8">Herren åpner de blindes øyne, Herren reiser opp de nedbøyde, Herren elsker de rettferdige,</verse><verse id="9">Herren bevarer de fremmede, farløse og enker holder han oppe, men de ugudeliges vei gjør han kroket.</verse><verse id="10">Herren skal være konge til evig tid, din Gud fra slekt til slekt, Sion. Halleluja!</verse></chapter><chapter id="147"><verse id="1">Lov Herren! For det er godt å lovsynge vår Gud, det er herlig, lovsang sømmer seg.</verse><verse id="2">Herren bygger Jerusalem, de bortdrevne av Israel samler han.</verse><verse id="3">Han helbreder dem som har et nedbrutt hjerte, og forbinder deres smertefulle sår.</verse><verse id="4">Han fastsetter stjernenes tall, han gir dem alle navn.</verse><verse id="5">Stor er vår Herre, han er rik på kraft, hans forstand er uten mål.</verse><verse id="6">Herren holder de nedbøyde oppe, men de ugudelige bøyer han til jorden.</verse><verse id="7">Svar Herren med takk, lovsyng vår Gud til sitar.</verse><verse id="8">Han er den som dekker himmelen med skyer, som sørger for at jorden får regn, som lar gress spire fram på fjellene.</verse><verse id="9">Dyrene gir han føde, ravnunger som skriker.</verse><verse id="10">Han har ingen glede av hestens styrke, han har ikke behag i mannens ben.</verse><verse id="11">Herren har behag i dem som frykter ham, som venter på hans miskunn.</verse><verse id="12">Pris Herren, Jerusalem! Lov din Gud, Sion!</verse><verse id="13">For han har gjort dine portbommer sterke, og han har velsignet dine barn inne hos deg.</verse><verse id="14">Han er den som gir dine grenser fred. Han metter deg med den beste hvete.</verse><verse id="15">Han er den som sender sitt budskap til jorden, hurtig løper hans ord.</verse><verse id="16">Han er den som gir snø som ull, han som strør ut rim som aske.</verse><verse id="17">Sine hagl kaster han ut som smuler, hvem kan stå seg mot hans kulde?</verse><verse id="18">Han sender sitt ord og smelter dem, han lar sin vind blåse og vannet renner.</verse><verse id="19">Han kunngjorde for Jakob sitt ord, for Israel sine bud og sine lover.</verse><verse id="20">Slik har han ikke gjort mot noe hedningefolk, hans lover kjenner de ikke. Halleluja!</verse></chapter><chapter id="148"><verse id="1">Halleluja! Lov Herren fra himmelen, lov ham i det høye!</verse><verse id="2">Lov ham, alle hans engler! Lov ham, hele hans hær!</verse><verse id="3">Lov ham, sol og måne! Lov ham, alle lysende stjerner!</verse><verse id="4">Lov ham, dere himlenes himler, og dere vann som er over himlene!</verse><verse id="5">De skal love Herrens navn, for han bød, og de ble skapt.</verse><verse id="6">Han satte dem på deres sted for all tid, for evig. Han ga en lov som ingen av dem bryter.</verse><verse id="7">Lov Herren fra jorden, dere store sjødyr og alle dyp,</verse><verse id="8">ild og hagl, snø og skodde, stormvinden som setter hans ord i verk,</verse><verse id="9">dere fjell og alle hauger, frukttrær og alle sedrer,</verse><verse id="10">dere ville dyr og alt fe, krypdyr og flyvende fugler,</verse><verse id="11">dere konger på jorden og alle folk, fyrster og alle jordens dommere,</verse><verse id="12">unge menn og jomfruer, gamle sammen med de unge!</verse><verse id="13">De skal love Herrens navn, for hans navn alene er opphøyet. Hans herlighet er over jorden og himmelen.</verse><verse id="14">Han har opphøyet et horn for sitt folk til en lovsang for alle sine fromme, for Israels barn, det folket som er ham nær. Halleluja!</verse></chapter><chapter id="149"><verse id="1">Halleluja! Syng en ny sang for Herren, syng hans pris i de frommes forsamling!</verse><verse id="2">La Israel glede seg i sin skaper, og Sions barn fryde seg i sin konge!</verse><verse id="3">De skal prise hans navn med dans, lovsynge ham til tamburin og sitar.</verse><verse id="4">For Herren har behag i sitt folk, han pryder de nedbøyde med frelse.</verse><verse id="5">De fromme skal fryde seg i herlighet. De skal juble på sitt leie.</verse><verse id="6">Lovsang for Gud er i deres munn og et tveegget sverd i deres hånd,</verse><verse id="7">for å fullbyrde hevn over hedningene, straff over folkene.</verse><verse id="8">De skal binde deres konger med lenker og deres fornemme menn med jernbånd.</verse><verse id="9">De skal fullbyrde over dem den dommen som er skrevet. Dette er til ære for alle hans fromme. Halleluja!</verse></chapter><chapter id="150"><verse id="1">Halleluja! Lov Gud i hans helligdom, lov ham i hans mektige hvelving!</verse><verse id="2">Lov ham for hans mektige verk, lov ham etter hans storhets velde.</verse><verse id="3">Lov ham med tone fra horn, lov ham med harpe og sitar!</verse><verse id="4">Lov ham med tamburin og dans, lov ham med strengelek og fløyte!</verse><verse id="5">Lov ham med tonende cymbler, lov ham med høyt klingende cymbler.</verse><verse id="6">Alt som har ånde, skal love Herren! Halleluja!</verse></chapter></book><book id="20" name="Salomos Ordspråk" shortname="pro"><chapter id="1"><verse id="1">Ordspråk av Salomo, Davids sønn, Israels konge.</verse><verse id="2">Av dem kan en lære visdom og tukt og skjønne forstandige ord.</verse><verse id="3">Av dem kan en motta tukt til klokskap og lære rettferdighet og rett og rettvishet.</verse><verse id="4">De kan gi den enfoldige klokskap, de unge kunnskap og omtanke.</verse><verse id="5">Den vise skal høre på dem og gå fram i lærdom, og den forstandige vinne evne til å leve rett.</verse><verse id="6">Av dem kan en lære å forstå ordspråk og billedtale, vismenns ord og deres gåter.</verse><verse id="7">Å frykte Herren er begynnelsen til kunnskap. Visdom og tukt blir foraktet av dårer.</verse><verse id="8">Hør, min sønn, på din fars tilrettevisning, og forlat ikke din mors lære!</verse><verse id="9">For de er en fager krans for ditt hode og kjeder om din hals.</verse><verse id="10">Min sønn! Når syndere lokker deg, da samtykk ikke!</verse><verse id="11">De sier: Kom med oss! Vi vil lure etter blod, sette feller for de uskyldige uten grunn.</verse><verse id="12">Vi vil sluke dem levende som dødsriket, helt og holdent, likesom det sluker dem som farer ned i graven.</verse><verse id="13">Allslags kostbart gods vil vi finne, fylle våre hus med rov.</verse><verse id="14">Du skal få kaste lodd med oss om dette, vi skal alle ha samme pengepung. -</verse><verse id="15">Min sønn, slå ikke følge med dem, hold din fot borte fra deres sti!</verse><verse id="16">For deres føtter løper i hast til det onde, og de er snare til å utøse blod.</verse><verse id="17">Til ingen nytte blir nettet utspent mens alle fuglene ser det.</verse><verse id="18">Men disse lurer etter sitt eget blod, de setter feller for seg selv.</verse><verse id="19">Slik går det hver den som søker urettferdig vinning - den tar livet av sine egne herrer.</verse><verse id="20">Visdommen roper høyt på gaten, den lar sin røst høre på torgene.</verse><verse id="21">På hjørnet av larmfylte gater roper den, ved byens åpne porter taler den og sier:</verse><verse id="22">Hvor lenge vil dere uforstandige elske uforstand, og spotterne ha lyst til spott og dårene hate kunnskap?</verse><verse id="23">Vend om og gi akt på min tilrettevisning! Da vil jeg la min ånd velle fram for dere, jeg vil kunngjøre dere mine ord.</verse><verse id="24">Fordi jeg ropte, og dere ikke ville høre, fordi jeg rakte ut min hånd, og ingen ga akt,</verse><verse id="25">fordi dere foraktet alle mine råd og ikke ville vite av min tilrettevisning,</verse><verse id="26">så vil også jeg le når ulykken rammer dere, jeg vil spotte når det kommer som dere gruer for,</verse><verse id="27">når det dere gruer for, kommer som et uvær, og deres ulykke farer fram som en stormvind, når trengsel og nød kommer over dere.</verse><verse id="28">Da skal de kalle på meg, men jeg svarer ikke. De skal søke meg, men ikke finne meg.</verse><verse id="29">Fordi de hatet kunnskap og ikke ville frykte Herren,</verse><verse id="30">fordi de ikke ville vite av mitt råd og foraktet all min tilrettevisning,</verse><verse id="31">derfor skal de ete frukten av sine gjerninger, og av sine onde planer skal de mettes.</verse><verse id="32">For de uforstandiges villfarelse dreper dem, og dårenes trygghet ødelegger dem.</verse><verse id="33">Men den som hører på meg, skal bo trygt og leve i ro uten frykt for noe ondt.</verse></chapter><chapter id="2"><verse id="1">Min sønn! Dersom du tar imot mine ord og gjemmer mine bud hos deg,</verse><verse id="2">så du vender ditt øre til visdommen og bøyer ditt hjerte til klokskapen,</verse><verse id="3">ja, dersom du roper etter innsikt og løfter din røst for å kalle på forstanden,</verse><verse id="4">dersom du leter etter den som etter sølv og graver etter den som etter skjulte skatter,</verse><verse id="5">da skal du forstå Herrens frykt og finne kunnskap om Gud.</verse><verse id="6">For Herren er den som gir visdom, fra hans munn kommer kunnskap og forstand.</verse><verse id="7">Han gjemmer frelse for de oppriktige, et skjold for dem som lever ustraffelig.</verse><verse id="8">Han vokter rettens stier og bevarer sine frommes vei.</verse><verse id="9">Da skal du forstå rettferdighet og rett og rettvishet, ja enhver god vei.</verse><verse id="10">For visdom skal komme i ditt hjerte, og kunnskap skal glede din sjel.</verse><verse id="11">Omtanke skal holde vakt over deg, og forstand skal verne deg,</verse><verse id="12">for å fri deg fra den onde vei, fra menn som fører falsk tale,</verse><verse id="13">fra dem som forlater de rette stier for å vandre på mørkets veier.</verse><verse id="14">De gleder seg ved å gjøre ondt og jubler over alt som er galt og falskt.</verse><verse id="15">De følger krokete stier og går seg vill på sine veier.</verse><verse id="16">Visdommen skal fri deg fra annen manns hustru, fra fremmed kvinne, som taler glatte ord,</verse><verse id="17">som har forlatt sin ungdoms venn og glemt sin Guds pakt.</verse><verse id="18">For hennes hus synker ned i dødsriket, og hennes veier fører ned til de døde.</verse><verse id="19">De som går inn til henne, kommer aldri tilbake og når aldri livets stier.</verse><verse id="20">Visdommen skal hjelpe deg til å vandre på de godes vei og holde deg på de rettferdiges stier.</verse><verse id="21">For de oppriktige skal bo i landet, og de ulastelige bli værende der.</verse><verse id="22">Men de ugudelige skal bli utryddet av landet, og de troløse skal bli rykket bort derfra.</verse></chapter><chapter id="3"><verse id="1">Min sønn! Glem ikke min lære, og la ditt hjerte ta vare på mine bud!</verse><verse id="2">For tallrike dager og mange leveår skal de gi deg, og fred og lykke.</verse><verse id="3">La ikke kjærlighet og trofasthet vike fra deg, bind dem om din hals og skriv dem på ditt hjertes tavle!</verse><verse id="4">Så skal du finne velvilje og få god forstand i Guds og menneskers øyne.</verse><verse id="5">Sett din lit til Herren av hele ditt hjerte, og stol ikke på din forstand!</verse><verse id="6">Kjenn ham på alle dine veier! Så skal han gjøre dine stier rette.</verse><verse id="7">Vær ikke vis i egne øyne, frykt Herren og vik fra det onde!</verse><verse id="8">Det skal være helsebot for din kropp og gi ny styrke til dine ben.</verse><verse id="9">Vis Herren ære med gaver av ditt gods og med førstegrøden av hele din avling!</verse><verse id="10">Så skal dine lagerhus fylles med overflod og dine pressekar flyte over av most.</verse><verse id="11">Min sønn! Forakt ikke Herrens tukt og vær ikke utålmodig når han refser deg!</verse><verse id="12">For den Herren elsker, den refser han, slik som en far gjør med den sønn han har kjær.</verse><verse id="13">Salig er det menneske som har funnet visdom, det menneske som vinner forstand.</verse><verse id="14">For det gir bedre vinning enn å vinne sølv, og bedre utbytte enn gull.</verse><verse id="15">Den er mer verdifull enn perler, og alle dine skatter kan ikke lignes med den.</verse><verse id="16">Langt liv har den i sin høyre hånd, rikdom og ære i sin venstre.</verse><verse id="17">Dens veier er fagre veier, og alle dens stier er fred.</verse><verse id="18">Den er et livsens tre for dem som griper den, lykkelig blir hver den som holder fast på den.</verse><verse id="19">Herren grunnfestet jorden med visdom, han bygde himmelen med forstand.</verse><verse id="20">Ved sin kunnskap lot han de dype vann velle fram, og skyene drypper av dugg.</verse><verse id="21">Min sønn! Bevar klokskap og omtanke, la dem ikke vike fra dine øyne!</verse><verse id="22">Så skal de være liv for din sjel og pryd for din hals.</verse><verse id="23">Da skal du vandre din vei trygt og din fot skal ikke støte mot noe.</verse><verse id="24">Når du legger deg, skal du ikke frykte. Og når du har lagt deg, skal din søvn være søt.</verse><verse id="25">Du skal ikke engste deg for uventet skrekk, eller for uværet når det kommer over de ugudelige.</verse><verse id="26">For Herren skal være din tillit, og han skal bevare din fot så den ikke blir fanget.</verse><verse id="27">Nekt ikke de trengende din hjelp, når det står i din makt å gi den.</verse><verse id="28">Si ikke til din neste: Gå bort og kom igjen, jeg skal gi deg i morgen - så sant du kan gjøre det nå!</verse><verse id="29">Legg ikke opp onde planer mot din neste, når han bor hos deg og kjenner seg trygg!</verse><verse id="30">Trett ikke med et menneske uten grunn, når han ikke har gjort deg noe ondt!</verse><verse id="31">Misunn ikke en voldsmann, og velg ikke noen av alle hans veier!</verse><verse id="32">For en falsk mann er avskyelig for Herren, men med de oppriktige har han fortrolig samfunn.</verse><verse id="33">Herrens forbannelse er over den ugudeliges hus, men de rettferdiges bolig velsigner han.</verse><verse id="34">Spotterne spotter han, men de ydmyke gir han nåde.</verse><verse id="35">De vise arver ære, men dårene får bare skam.</verse></chapter><chapter id="4"><verse id="1">Mine barn, hør på en fars tilrettevisning og gi akt, så dere kan lære klokskap!</verse><verse id="2">For god lærdom gir jeg dere. Mine bud må dere ikke forlate.</verse><verse id="3">For da jeg var sønn hjemme hos min far, da jeg var liten og min mors eneste barn,</verse><verse id="4">da underviste han meg og sa til meg: La ditt hjerte holde fast ved mine ord! Hold mine bud, så skal du leve.</verse><verse id="5">Kjøp visdom! Kjøp forstand! Glem ikke min munns ord og vend deg ikke bort fra dem!</verse><verse id="6">Forlat ikke visdommen, så skal den vokte deg. Elsk den, så skal den være ditt vern.</verse><verse id="7">Viktigst er visdommen. Kjøp visdom! Ja, kjøp forstand for alt ditt gods!</verse><verse id="8">Sett visdommen høyt, så skal den opphøye deg. Den skal bringe deg ære når du favner den.</verse><verse id="9">Den setter en fager krans på ditt hode, den skal rekke deg en herlig krone.</verse><verse id="10">Hør, min sønn, og ta imot mine ord, så skal dine leveår bli mange.</verse><verse id="11">Jeg lærer deg visdommens vei og fører deg på rettvishets stier.</verse><verse id="12">Når du går, skal ikke noe hindre dine skritt. Når du løper, skal du ikke snuble.</verse><verse id="13">Hold fast ved min tilrettevisning, slipp den ikke! Bevar den, for den er ditt liv.</verse><verse id="14">Slå ikke inn på de ugudeliges sti og følg ikke de ondes vei.</verse><verse id="15">Sky den, følg den ikke, vik fra den og gå forbi!</verse><verse id="16">For de får ikke sove uten at de har gjort noe ondt, de mister søvnen om de ikke har ført noen til fall.</verse><verse id="17">For de eter ugudelighets brød og drikker voldsgjernings vin.</verse><verse id="18">De rettferdiges sti er som et strålende lys, som blir klarere og klarere til det er høylys dag.</verse><verse id="19">De ugudeliges vei er som det dype mørke, de vet ikke hva de snubler over.</verse><verse id="20">Min sønn! Akt på mine ord, bøy ditt øre til min tale!</verse><verse id="21">La dem ikke vike fra dine øyne, bevar dem dypt i ditt hjerte!</verse><verse id="22">For de er liv for hver den som finner dem, og legedom for hele hans legeme.</verse><verse id="23">Bevar ditt hjerte fremfor alt du bevarer, for livet utgår fra det.</verse><verse id="24">Hold deg fra svikefulle ord, og la falske lepper være langt fra deg.</verse><verse id="25">La dine øyne se bent fram og la dine øyelokk vende rett fram for deg.</verse><verse id="26">Gi akt på den sti din fot skal gå, og la alle dine veier være rette.</verse><verse id="27">Bøy ikke av til høyre eller til venstre, vend din fot fra det onde!</verse></chapter><chapter id="5"><verse id="1">Min sønn! Gi akt på min visdom, vend ditt øre til min forstand,</verse><verse id="2">så du kan ta vare på kloke råd, og dine lepper kan bevare kunnskap!</verse><verse id="3">For en fremmed kvinnes lepper drypper av honning, og glattere enn olje er hennes tunge.</verse><verse id="4">Men til sist er hun besk som malurt, skarp som et tveegget sverd.</verse><verse id="5">Hennes føtter går nedover til døden, til dødsriket fører hennes skritt.</verse><verse id="6">Livets sti bryr hun seg ikke om, hennes veier går hit og dit, og hun vet det ikke.</verse><verse id="7">Så hør nå på meg, mine barn, og vik ikke fra min munns ord!</verse><verse id="8">La din vei være langt fra henne, og kom ikke nær døren til hennes hus,</verse><verse id="9">for at du ikke skal gi andre din kraft og en grusom herre dine år.</verse><verse id="10">For da vil fremmede mette seg av det du eier, og det du vant ved ditt strev, kommer i en annen manns hus.</verse><verse id="11">Da må du stønne i din siste stund, når din kropp og ditt kjøtt tæres bort,</verse><verse id="12">og du må si: Hvordan kunne jeg hate tukt, og hvordan har mitt hjerte kunnet forakte tilrettevisning?</verse><verse id="13">Jeg hørte ikke på dem som lærte meg, og vendte ikke mitt øre til dem som veiledet meg.</verse><verse id="14">Nær var jeg kommet i den største ulykke midt i menigheten og i forsamlingen.</verse><verse id="15">Drikk vann av din egen brønn, drikk rennende vann av din egen kilde!</verse><verse id="16">Skulle vel dine kilder strømme ut på gaten og dine bekker renne ut på torgene?</verse><verse id="17">La dem være for deg alene og ikke for fremmede sammen med deg!</verse><verse id="18">La din kilde være velsignet. Gled deg i din ungdoms hustru,</verse><verse id="19">den elskelige hind, den yndefulle gasell! La hennes barm opplive deg til enhver tid, og la hennes kjærlighet stadig beruse deg!</verse><verse id="20">Min sønn, hvorfor skulle du være beruset av attrå etter en annen manns hustru og favne en fremmed kvinnes barm?</verse><verse id="21">For en manns veier ligger åpne for Herrens øyne, og han gir nøye akt på alle hans fotspor.</verse><verse id="22">Den ugudelige fanges i sine egne misgjerninger, og han blir holdt fast av sin egen synds snarer.</verse><verse id="23">Han må dø, fordi han ikke lot seg tukte, og han går til grunne i sin store dårskap.</verse></chapter><chapter id="6"><verse id="1">Min sønn, har du borget for din neste, har du gitt en fremmed ditt håndslag,</verse><verse id="2">har du latt deg binde ved din munns ord, har du latt deg fange ved din munns ord -</verse><verse id="3">så gjør slik, min sønn, og redd deg, siden du er kommet i din nestes hånd: Gå og kast deg ned for din neste og treng inn på ham!</verse><verse id="4">Unn ikke dine øyne søvn eller dine øyelokk en blund!</verse><verse id="5">Redd deg som en gasell av jegerens hånd og som en fugl av fuglefangerens hånd!</verse><verse id="6">Gå til mauren, du late, se dens veier og bli vis.</verse><verse id="7">Enda den ikke har noen fyrste, oppsynsmann eller herre,</verse><verse id="8">sørger den for mat om sommeren og samler inn føde om høsten.</verse><verse id="9">Hvor lenge vil du ligge, du late? Når vil du stå opp av din søvn?</verse><verse id="10">Bare sove litt til! Bare en liten blund! Bare folde hendene litt for å hvile!</verse><verse id="11">Da kommer armoden over deg som en landstryker, og nøden som en mann med skjold.</verse><verse id="12">Et fordervet menneske, en ugjerningsmann er den som går omkring med en falsk munn.</verse><verse id="13">Han blunker med øynene, han skraper med føttene, han gjør tegn med fingrene.</verse><verse id="14">Han har svik i sitt hjerte. Alltid tenker han ut onde ting og får i gang tretter.</verse><verse id="15">Derfor kommer ulykken brått over ham. I et øyeblikk blir han knust og kan ikke bli leget.</verse><verse id="16">Seks ting er det Herren hater, sju er avskyelig for hans sjel:</verse><verse id="17">Stolte øyne, falsk tunge, og hender som utøser uskyldig blod,</verse><verse id="18">et hjerte som legger onde planer, føtter som haster til det som er ondt,</verse><verse id="19">et falskt vitne som taler løgn, og den som volder strid mellom brødre.</verse><verse id="20">Min sønn, hold fast på din fars bud, og forlat ikke din mors lære!</verse><verse id="21">Bind dem alltid til ditt hjerte, knytt dem fast om din hals!</verse><verse id="22">Når du går, skal de lede deg. Når du ligger, skal de verne deg. Og når du våkner, skal de tale til deg.</verse><verse id="23">For budet er en lykt og læren et lys. Tilrettevisning og tukt er en vei til livet,</verse><verse id="24">slik at de bevarer deg fra en ond kvinne, fra en fremmed kvinnes glatte tunge.</verse><verse id="25">Ha ikke lyst til hennes skjønnhet i ditt hjerte, og la henne ikke fange deg med sine øyekast!</verse><verse id="26">For en horkvinne armer ut en mann til siste brødleiv, og annen manns hustru fanger en dyrebar sjel.</verse><verse id="27">Kan noen hente ild opp i sitt fang uten at hans klær brenner opp?</verse><verse id="28">Eller kan noen gå på glør uten at hans føtter blir svidd?</verse><verse id="29">Slik blir det med den som går inn til sin nestes hustru. Ingen som rører henne blir ustraffet.</verse><verse id="30">Forakter ikke folk en tyv når han stjeler for å stille sin sult?</verse><verse id="31">Og hvis han blir grepet, må han betale sjudobbelt, alt det gods han har i sitt hus, må han gi fra seg.</verse><verse id="32">Den som bryter ekteskapet med en kvinne, er hjerteløs. Den som gjør det, ødelegger sin egen sjel.</verse><verse id="33">Sår og skam får han, og hans vanære slettes aldri ut.</verse><verse id="34">For nidkjær er mannens vrede, og han sparer ikke på hevnens dag.</verse><verse id="35">Han tar ikke imot bøter og lar seg ikke blidgjøre, selv om du byr ham store gaver.</verse></chapter><chapter id="7"><verse id="1">Min sønn, ta vare på mine ord og oppbevar mine bud hos deg!</verse><verse id="2">Ta vare på mine bud, så skal du leve, bevar min lære som din øyesten!</verse><verse id="3">Bind dem fast til dine fingrer, skriv dem på ditt hjertes tavle!</verse><verse id="4">Si til visdommen: Du er min søster! Kall forstanden din venninne,</verse><verse id="5">for at de må bevare deg fra annen manns hustru, fra fremmede kvinner, som taler glatte ord.</verse><verse id="6">For jeg så en gang ut av vinduet i mitt hus, gjennom gitteret så jeg ned.</verse><verse id="7">Mens jeg betraktet de uerfarne, la jeg merke til blant ungdommen en uforstandig gutt.</verse><verse id="8">Han gikk forbi på gaten ved hennes hjørne, og gikk der på veien ved hennes hus -</verse><verse id="9">i skumringen, da dagen var til ende, i dyp natt og mørke.</verse><verse id="10">Og se, en kvinne kommer ham i møte, i en horkvinnes klær, med listig hjerte.</verse><verse id="11">Vill er hun og kåt. Hennes føtter er ikke i ro i hennes hus.</verse><verse id="12">Snart er hun på gater, snart på torg. Ved hvert hjørne lurer hun.</verse><verse id="13">Hun griper fatt i ham og kysser ham. Med frekt ansikt sier hun til ham:</verse><verse id="14">Jeg har fredsofferets kjøtt hjemme hos meg, for i dag har jeg innfridd mine løfter.</verse><verse id="15">Derfor gikk jeg ut for å møte deg, jeg gikk for å lete deg opp, og jeg fant deg.</verse><verse id="16">Jeg har bredt tepper ut på min seng, fargerike tepper av egyptisk lin.</verse><verse id="17">Jeg har strødd mitt leie med myrra, aloë og kanel.</verse><verse id="18">Kom, la oss beruse oss i kjærlighet til morgenen gryr, fryde oss i elskov!</verse><verse id="19">For min mann er ikke hjemme, han er på reise langt herfra.</verse><verse id="20">Pengepungen tok han med seg, først ved fullmåne kommer han hjem.</verse><verse id="21">Hun fikk lokket ham med sine mange ord, med sine glatte lepper forførte hun ham.</verse><verse id="22">Straks følger han henne - lik en okse som går til slakteren - lik dåren som føres bort i fotjern for å tuktes,</verse><verse id="23">til pilen kløver hans lever - lik fuglen som haster til snaren og ikke vet at det gjelder dens liv.</verse><verse id="24">Så hør nå på meg, barn, og akt på min munns ord!</verse><verse id="25">La ikke ditt hjerte vende seg til hennes veier, forvill deg ikke inn på hennes stier!</verse><verse id="26">For mange som har fått banesår, har hun felt, og tallrike er de hun har slått i hjel.</verse><verse id="27">Fra hennes hus går det veier til dødsriket, de fører ned til dødens mørke rom.</verse></chapter><chapter id="8"><verse id="1">Hør, visdommen roper! Forstanden lar sin røst høre!</verse><verse id="2">Hun står på toppen av haugene ved veien, der hvor stiene møtes,</verse><verse id="3">ved siden av portene, ved inngangen til byen, i inngangen til portene roper hun høyt:</verse><verse id="4">Til dere, menn, roper jeg, min røst lyder til menneskenes barn.</verse><verse id="5">Lær klokskap, dere enfoldige! Og dere uforstandige, lær forstand!</verse><verse id="6">Hør! Om store ting taler jeg. Rettvise ord kommer fra mine lepper.</verse><verse id="7">Min tunge taler sannhet: Ugudelighet er avskyelig for mine lepper.</verse><verse id="8">Alle min munns ord er rette, det er ikke noe falskt eller vrangt i dem.</verse><verse id="9">De er alle likefremme ord for den forstandige, og de er rette for dem som har funnet kunnskap.</verse><verse id="10">Ta imot min formaning istedenfor sølv, og ta imot kunnskap fremfor utsøkt gull!</verse><verse id="11">For visdom er bedre enn perler, ingen skatter kan lignes med den.</verse><verse id="12">Jeg, visdommen, bor sammen med klokskap, jeg forstår å finne kloke råd.</verse><verse id="13">Å frykte Herren er å hate det onde. Stolthet og overmot, dårlig ferd og en falsk munn hater jeg.</verse><verse id="14">Meg tilhører råd og sann innsikt. Jeg er forstand, styrke hører meg til.</verse><verse id="15">Ved meg regjerer kongene, og ved meg fastsetter fyrstene det som rett er.</verse><verse id="16">Ved meg styrer herskerne og høvdingene, alle dommere på jorden.</verse><verse id="17">Jeg elsker dem som elsker meg, og de som søker meg, skal finne meg.</verse><verse id="18">Hos meg er rikdom og ære, gammelt arvegods og rettferdighet.</verse><verse id="19">Min frukt er bedre enn gull, ja, det fineste gull. Den vinning jeg gir, er bedre enn det fineste sølv.</verse><verse id="20">På rettferds vei vandrer jeg, midt på rettens stier.</verse><verse id="21">Derfor gir jeg dem som elsker meg, sann rikdom til arv, jeg fyller forrådsrommene deres.</verse><verse id="22">Herren hadde meg i eie som begynnelsen av sin vei, før sine gjerninger i gammel tid.</verse><verse id="23">Fra evighet er jeg blitt innsatt, fra begynnelsen, før jorden var til.</verse><verse id="24">Da dypene ennå ikke fantes, ble jeg født - da det ennå ikke var kilder fylt med vann.</verse><verse id="25">Før fjellene ble senket ned, ja før haugene ble jeg født,</verse><verse id="26">før han hadde skapt jord og mark og jorderikes første muldklump.</verse><verse id="27">Da han bygde himmelen, var jeg der, da han tegnet inn en hvelving over dypet,</verse><verse id="28">da han festet skyene der oppe, da han bandt avgrunnens kilder,</verse><verse id="29">da han satte grense for havet, så vannet ikke skulle gå lenger enn han bød, da han la jordens grunnvoller -</verse><verse id="30">da var jeg hos ham som kunstner, jeg var hans glede dag etter dag, og jeg frydet meg alltid for hans åsyn.</verse><verse id="31">Jeg frydet meg på hele hans vide jord, og min lyst hadde jeg i menneskenes barn.</verse><verse id="32">Og nå, hør på meg, barn! Salige er de som følger mine veier.</verse><verse id="33">Hør på min formaning og bli vise, forakt den ikke!</verse><verse id="34">Salig er det menneske som hører på meg, så han våker ved mine dører dag etter dag og holder vakt ved mine dørstolper.</verse><verse id="35">For den som finner meg, finner livet og får nåde hos Herren.</verse><verse id="36">Men den som ikke finner meg, skader sin egen sjel. Alle de som hater meg, elsker døden.</verse></chapter><chapter id="9"><verse id="1">Visdommen har bygd sitt hus, hun har hogd til sine sju søyler.</verse><verse id="2">Hun har slaktet sitt slaktefe, blandet sin vin og dekket sitt bord.</verse><verse id="3">Hun har sendt ut sine piker, hun roper oppe fra byens høyder:</verse><verse id="4">Vend deg hit, du som er enfoldig! Til den som er uten forstand, sier hun:</verse><verse id="5">Kom, et av mitt brød og drikk av den vin jeg har blandet!</verse><verse id="6">Hold dere borte fra uforstandige mennesker, så skal dere leve! Gå rett fram på forstandens vei!</verse><verse id="7">Den som refser en spotter, henter seg selv vanære, og den som viser en ugudelig til rette, får skam av det.</verse><verse id="8">Vis ikke spotteren til rette, for at han ikke skal hate deg! Tilrettevis den vise, så skal han elske deg.</verse><verse id="9">Lær den vise, så blir han enda mer vis. Lær den rettferdige, så går han fram i lærdom.</verse><verse id="10">Å frykte Herren er begynnelsen til visdom, og å kjenne Den Hellige er forstand.</verse><verse id="11">For ved meg skal dine dager bli mange, og leveår skal bli gitt deg i rikt mål.</verse><verse id="12">Er du vis, så er du vis til ditt eget gagn. Er du en spotter, skal du alene lide for det.</verse><verse id="13">Dårskapen er en kåt kvinne, bare uforstand og uvitenhet.</verse><verse id="14">Hun sitter foran døren til sitt hus, på en trone på en høyde i byen,</verse><verse id="15">for å rope til dem som går forbi på veien, som vandrer rett fram på sine stier:</verse><verse id="16">Vend deg hit, du som er enfoldig! Til den som er uten forstand, sier hun:</verse><verse id="17">Stjålet vann er søtt, og brød som en spiser i smug, smaker herlig.</verse><verse id="18">Men han vet ikke at der bor dødningene, at hennes gjester er i dødsrikets dyp.</verse></chapter><chapter id="10"><verse id="1">Salomos ordspråk. En vis sønn gleder sin far, men en uforstandig sønn er sin mors sorg.</verse><verse id="2">Ugudelighets skatter gagner ikke, men rettferdighet frir fra døden.</verse><verse id="3">Herren lar ikke den rettferdige sulte, men de ugudeliges ønske støter han bort.</verse><verse id="4">Den som arbeider med lat hånd, blir fattig, Men den flittiges hånd gjør rik.</verse><verse id="5">En klok sønn samler om sommeren, en dårlig sønn sover i høsttiden.</verse><verse id="6">Velsignelser kommer over den rettferdiges hode, men vold skjuler de ugudeliges munn.</verse><verse id="7">Den rettferdiges minne lever i velsignelse, men de ugudeliges navn råtner bort.</verse><verse id="8">Den som har visdom i hjertet, tar imot budene. Men den som har dårens lepper, går til grunne.</verse><verse id="9">Den som vandrer uklanderlig, vandrer trygt. Den som går krokveier, blir oppdaget.</verse><verse id="10">Den som blunker med øyet, volder smerte. Og den som har dårens lepper, skal gå til grunne.</verse><verse id="11">Den rettferdiges munn er en livsens kilde, men de ugudeliges lepper dekker over vold.</verse><verse id="12">Hat vekker trette, men kjærlighet dekker over alle overtredelser.</verse><verse id="13">På den forstandiges lepper finnes visdom, men stokken er for den uforstandiges rygg.</verse><verse id="14">De vise gjemmer på kunnskap, men dårens munn fremmer ødeleggelse.</verse><verse id="15">Rikmanns gods er hans faste borg, de fattiges armod er deres ødeleggelse.</verse><verse id="16">Det som den rettferdige vinner, blir ham til liv. Den ugudeliges inntekt leder ham til synd.</verse><verse id="17">Den som akter på tukt, er på vei til livet. Men den som forakter tilrettevisning, vil gå seg vill.</verse><verse id="18">Den som skjuler hat, har falske lepper. Den som farer med sladder, er en dåre.</verse><verse id="19">Hvor det er mange ord, mangler det ikke på synd. Men den som holder sine lepper i tømme, er klok.</verse><verse id="20">Den rettferdiges tunge er som fineste sølv. De ugudeliges hjerte er ingen ting verd.</verse><verse id="21">Den rettferdiges lepper gir næring til mange, men dårer dør, fordi de er uten forstand.</verse><verse id="22">Det er Herrens velsignelse som gjør rik, og eget strev legger ikke noe til.</verse><verse id="23">Det er en lyst for dåren å gjøre skamløse gjerninger, men visdom er en glede for den forstandige mann.</verse><verse id="24">Det som den ugudelige er redd for, det skal komme over ham. Men de rettferdiges ønsker skal Gud oppfylle.</verse><verse id="25">Når en storm farer fram, så er den ugudelige ikke mer. Men den rettferdige har en evig grunnvoll.</verse><verse id="26">Som eddik for tennene og røk for øynene, slik er den late for den som sender ham.</verse><verse id="27">Herrens frykt forlenger livet, men de ugudeliges år forkortes.</verse><verse id="28">De rettferdige har glede i vente, men de ugudeliges håp går til grunne.</verse><verse id="29">Herrens vei er et vern for den ustraffelige, men den er ødeleggelse for dem som gjør urett.</verse><verse id="30">De rettferdige skal aldri rokkes, men de ugudelige skal ikke få bo i landet.</verse><verse id="31">Den rettferdiges munn bærer visdoms frukt. Men den falske tunge skal skjæres av.</verse><verse id="32">Den rettferdiges lepper forstår hva som er til behag, men de ugudeliges munn er bare falskhet.</verse></chapter><chapter id="11"><verse id="1">Falsk vekt er avskyelig for Herren, men fullvektige lodd er til behag for ham.</verse><verse id="2">Med overmot følger skam, men de ydmyke har visdom.</verse><verse id="3">De oppriktiges rettsinn leder dem, men de troløses forvendte sinn ødelegger dem.</verse><verse id="4">Gods hjelper ikke på vredens dag, men rettferdighet frir fra døden.</verse><verse id="5">Den ustraffeliges rettferdighet gjør hans vei jevn, men den ugudelige faller ved sin ugudelighet.</verse><verse id="6">De oppriktiges rettferdighet frelser dem, men de troløse fanges av sitt eget begjær.</verse><verse id="7">Når et ugudelig menneske dør, blir hans håp til intet. Det forgår, det de onde lengter etter.</verse><verse id="8">Den rettferdige befries av trengsel, og den ugudelige kommer i hans sted.</verse><verse id="9">Med munnen ødelegger den gudløse sin neste, men ved sin kunnskap blir de rettferdige befridd.</verse><verse id="10">Når det går de rettferdige godt, jubler byen, og når de ugudelige omkommer, lyder fryderop.</verse><verse id="11">Ved de oppriktiges velsignelse blir en by opphøyet, men de ugudeliges munn bryter den ned.</verse><verse id="12">Den som er uten omdømme, taler foraktelig om sin neste, men en forstandig mann tier.</verse><verse id="13">Den som går omkring og baktaler, åpenbarer hemmeligheter. Men den som er trofast i ånden, skjuler saken.</verse><verse id="14">Uten styre faller et folk, men der det er mange rådgivere, er det frelse.</verse><verse id="15">Ille går det den som borger for en fremmed, men den som nekter å gi håndslag, er sikker.</verse><verse id="16">En elskelig kvinne vinner ære, voldsmenn vinner rikdom.</verse><verse id="17">En barmhjertig mann gjør vel mot sin egen sjel, men en hardhjertet mann ødelegger seg selv.</verse><verse id="18">Den ugudelige vinner en lønn som svikter, men den som sår rettferd, får en lønn som varer.</verse><verse id="19">Slik er rettferdighet til liv, men den som jager etter ondt, volder sin egen død.</verse><verse id="20">Avskyelig for Herren er de som har et falskt hjerte, men de som vandrer oppriktig, er til velbehag for ham.</verse><verse id="21">Sannelig, den onde blir ikke ustraffet, men de rettferdiges ætt slipper unna.</verse><verse id="22">Som en gullring i et svinetryne er en vakker kvinne som er uten forstand.</verse><verse id="23">De rettferdiges lengsel er bare det som godt er. De ugudelige har vrede i vente.</verse><verse id="24">Den ene strør ut og får enda mer, den andre holder tilbake mer enn rett er, og det blir likevel bare fattigdom.</verse><verse id="25">Den som sprer velsignelse, skal trives. Og den som lesker andre, han blir selv forfrisket.</verse><verse id="26">Den som holder korn tilbake, han blir forbannet av folket. Men velsignelse kommer over den som selger korn.</verse><verse id="27">Den som ivrig søker det som godt er, han søker det som er til behag. Men den som jager etter ondt, over ham kommer det onde.</verse><verse id="28">Den som setter sin lit til sin rikdom, han skal falle. Men de rettferdige skal grønnes som løvet.</verse><verse id="29">Den som setter sitt hus i ulage, skal arve vind. Og dåren blir en tjener for den vise.</verse><verse id="30">Den rettferdiges frukt er et livets tre. Den vise fanger sjeler.</verse><verse id="31">Se, den rettferdige får sin lønn på jorden. Hvor mye mer da den ugudelige og synderen!</verse></chapter><chapter id="12"><verse id="1">Den som elsker tukt, elsker kunnskap. Men den som hater refselse, er dum.</verse><verse id="2">Den gode får nåde hos Herren, men den som farer med svik, blir fordømt.</verse><verse id="3">Ugudelighet hjelper ikke noe menneske til å stå støtt. Men de rettferdiges rot blir ikke rokket.</verse><verse id="4">En god kone er sin manns krone, men en dårlig er som råttenhet i hans ben.</verse><verse id="5">De rettferdige tenker bare på det som rett er, de ugudelige legger svikefulle planer.</verse><verse id="6">Den ugudeliges ord er et bakhold til blodsutgytelse, men de oppriktiges munn frelser dem.</verse><verse id="7">De ugudelige kastes over ende, og så er de ikke mer. Men de rettferdiges hus står fast.</verse><verse id="8">En mann får ros for sin forstand, men den som har et forvendt hjerte, blir til forakt.</verse><verse id="9">Bedre er en småkårsmann som arbeider for seg selv, enn en som vil være storkar, men ikke har brød.</verse><verse id="10">Den rettferdige har omsorg for sin buskap, men den ugudeliges hjerte er hardt.</verse><verse id="11">Den som dyrker sin jord, skal ete seg mett på brød. Men den som jager etter tomme ting, er uten forstand.</verse><verse id="12">Den ugudelige begjærer det som er en snare for de onde. Men de rettferdige gir Gud fast rot.</verse><verse id="13">I leppenes synd er en ondskapens snare. Men den rettferdige kommer ut av trengsel.</verse><verse id="14">Av sin munns frukt mettes en mann med godt, og det et menneskes hender har gjort, det gjengjeldes ham.</verse><verse id="15">Dårens vei er rett i hans egne øyne, men den som hører på råd, er vis.</verse><verse id="16">Dårens vrede blir kjent samme dag, men den som skjuler krenkelser, er klok.</verse><verse id="17">Den som sier sannheten, taler det som er rett, men et falskt vitne taler svik.</verse><verse id="18">Tankeløs tale stikker som sverd, men de vises tunge helbreder.</verse><verse id="19">Den som taler sant, blir stående for alltid, men løgneren bare et øyeblikk.</verse><verse id="20">De som smir ondt, har svik i sitt hjerte. Men de som råder til fred, får glede.</verse><verse id="21">Det rammer ikke den rettferdige noe ondt, men de ugudelige får ulykke i fullt mål.</verse><verse id="22">Falske lepper er avskyelig for Herren, men de som går ærlig fram, er ham til behag.</verse><verse id="23">Et klokt menneske skjuler det han vet, men dårenes hjerte roper ut sin dårskap.</verse><verse id="24">Den flittiges hånd kommer til å styre, men lathet blir trell.</verse><verse id="25">Bekymring i en manns hjerte tynger ham, men et godt ord gleder ham.</verse><verse id="26">Den rettferdige veileder sin neste, men de ugudeliges vei fører dem vill.</verse><verse id="27">Den late steker ikke sin fangst. Men den flittige får en kostelig skatt.</verse><verse id="28">På rettferdighets sti er det liv, det er en ryddet vei som ikke fører til døden.</verse></chapter><chapter id="13"><verse id="1">En klok sønn hører på sin fars tilrettevisning, men en spotter hører ikke på irettesettelse.</verse><verse id="2">Av sin munns frukt nyter en mann godt, men de troløses hu står til vold.</verse><verse id="3">Den som vokter sin munn, bevarer sitt liv. Men den som lukker sine lepper vidt opp, for ham blir det til ulykke.</verse><verse id="4">Den late krever og får ikke noe, men den flittige får sine ønsker oppfylt.</verse><verse id="5">Den rettferdige hater løgnaktige ord, men den ugudelige handler ondt og skammelig.</verse><verse id="6">Rettferdighet verner den som lever ustraffelig, men ugudelighet feller den som gjør synd.</verse><verse id="7">Den ene opptrer som rikmann, men har ingenting. Den andre viser seg som en fattig mann og har mye gods.</verse><verse id="8">En manns rikdom er løsepenger for hans liv, men den fattige er det ingen som truer.</verse><verse id="9">De rettferdiges lys skinner klart, men de ugudeliges lampe slokner.</verse><verse id="10">Hovmod volder bare trette, men hos dem som tar imot råd, er det visdom.</verse><verse id="11">Lettvunnet rikdom minker, men den som samler litt etter litt, øker sitt gods.</verse><verse id="12">Langvarig venting gjør hjertet sykt, men et oppfylt ønske er et livets tre.</verse><verse id="13">Den som forakter ordet, ødelegger seg selv. Men den som frykter budet, han får lønn.</verse><verse id="14">Den vises lære er en livets kilde, ved den slipper en fra dødens snarer.</verse><verse id="15">Med god forstand vinner en menneskenes velvilje, men de troløses vei er hard.</verse><verse id="16">Hver den som er klok, går fram med forstand, men en dåre stiller sin dårskap til skue.</verse><verse id="17">Et ugudelig sendebud faller i ulykke, men det følger legedom med en trofast budbærer.</verse><verse id="18">Armod og skam får den som ikke vil vite av tukt. Men den som akter på refselse, blir æret.</verse><verse id="19">Et oppfylt ønske gjør sjelen godt, men det å holde seg fra ondt, er motbydelig for dårer.</verse><verse id="20">Søk omgang med de vise, og du skal bli vis. Men dårers venn går det ille.</verse><verse id="21">Syndere forfølges av ulykke, men rettferdige lønnes med godt.</verse><verse id="22">En god mann etterlater arv til barnebarn, men synderens gods er gjemt til den rettferdige.</verse><verse id="23">Den fattiges nybrott gir rikelig føde, men den går tapt når uretten rår.</verse><verse id="24">Den som sparer sitt ris, hater sin sønn. Men den som elsker ham, tukter ham tidlig.</verse><verse id="25">Den rettferdige eter og blir mett, men de ugudelige må gå med tom mage.</verse></chapter><chapter id="14"><verse id="1">Kvinnevisdom bygger sitt hus, men dårskap river det ned med sine hender.</verse><verse id="2">Den som vandrer i oppriktighet, frykter Herren. Men den som går krokveier, forakter ham.</verse><verse id="3">I dårens munn er et ris for hans hovmod, men de vises lepper er deres vern.</verse><verse id="4">Der hvor det ingen okser er, der er krybben tom. Men rikelig vinning kommer ved oksens kraft.</verse><verse id="5">Trofast vitne lyver ikke, men den som taler løgn, er et falskt vitne.</verse><verse id="6">Spotteren søker visdom, men finner den ikke. Men for den forstandige er kunnskap lett å vinne.</verse><verse id="7">Hold deg borte fra en dåraktig mann, for du vil ikke finne kunnskaps ord på hans lepper.</verse><verse id="8">Den klokes visdom er at han kjenner sin vei, men det er dårers dårskap at de bedrar seg selv.</verse><verse id="9">Dårer spottes av sitt eget skyldoffer, men blant de oppriktige råder Guds velbehag.</verse><verse id="10">Hjertet kjenner sin egen bitre smerte, og i dets glede blander ingen fremmed seg inn.</verse><verse id="11">De ugudeliges hus skal ødelegges, men de oppriktiges telt skal blomstre.</verse><verse id="12">Det er en vei som synes rett for en mann, men enden på det er dødens veier.</verse><verse id="13">Selv under latter har hjertet smerte, og enden på gleden er sorg.</verse><verse id="14">Av sin ferd skal den frafalne bli mett, og en god mann holder seg borte fra ham.</verse><verse id="15">Den enfoldige tror hvert ord, men den kloke gir akt på sine skritt.</verse><verse id="16">Den vise frykter og holder seg borte fra det onde, men dåren er overmodig og trygg.</verse><verse id="17">Den bråsinte handler dåraktig, og en listig mann blir hatet.</verse><verse id="18">De godtroende har fått dårskap i arv, men de kloke krones med kunnskap.</verse><verse id="19">De onde må bøye seg for de gode, og de ugudelige ved den rettferdiges porter.</verse><verse id="20">Selv av sin venn blir den fattige hatet, men mange er de som elsker en rik.</verse><verse id="21">Den som forakter sin neste, synder. Men salig er den som har medynk med arminger.</verse><verse id="22">Skulle de ikke fare vill, de som tenker ut det som er ondt? Men de som tenker godt, møter miskunn og trofasthet.</verse><verse id="23">Ethvert strevsomt arbeid gir vinning, men tomt snakk fører bare til tap.</verse><verse id="24">De vises rikdom er deres krone. Dårenes dårskap er og blir dårskap.</verse><verse id="25">Et sanndru vitne frelser liv, men den som taler løgn, er full av svik.</verse><verse id="26">Den som frykter Herren, har et sterkt vern, og for hans barn skal Herren være en tilflukt.</verse><verse id="27">Å frykte Herren er en livets kilde, så en slipper fra dødens snarer.</verse><verse id="28">Mye folk er kongens ære, men mangel på folk er fyrstens fall.</verse><verse id="29">Den langmodige har stor forstand, men den bråsinte viser stor dårskap.</verse><verse id="30">Et fredfylt hjerte gir legemet liv, men hissighet er råttenhet i benene.</verse><verse id="31">Den som undertrykker en arming, håner hans skaper. Men den som har medynk med den fattige, ærer Skaperen.</verse><verse id="32">Den ugudelige kastes ned av sin egen ondskap, men den rettferdige er frimodig i døden.</verse><verse id="33">I den forstandiges hjerte holder visdommen seg stille, men i dårenes indre gir den seg til kjenne.</verse><verse id="34">Rettferdighet opphøyer et folk, men synden er folkenes vanære.</verse><verse id="35">En klok tjener vinner kongens velvilje, men over en dårlig tjener kommer hans vrede.</verse></chapter><chapter id="15"><verse id="1">Mildt svar demper harme, men et sårende ord vekker vrede.</verse><verse id="2">De vises tunge gir god kunnskap, men dårenes munn lar det strømme ut dårskap.</verse><verse id="3">Herrens øyne når alle steder, de ser både etter onde og etter gode.</verse><verse id="4">En sindig tunge er et livets tre, men en falsk tunge sårer hjertet.</verse><verse id="5">Dåren forakter sin fars tukt, men den som akter på tilrettevisning, er klok.</verse><verse id="6">I en rettferdig manns hus er det mye gods, men det den ugudelige tjener, blir til plage for ham.</verse><verse id="7">De vises lepper strør ut kunnskap, men dårenes hjerte er ikke rett.</verse><verse id="8">De ugudeliges offer er vemmelig for Herren, men de oppriktiges bønn er til behag for ham.</verse><verse id="9">Den ugudeliges vei er motbydelig for Herren, men han elsker den som jager etter rettferdighet.</verse><verse id="10">Hard straff rammer den som forlater den rette sti. Den som hater tilrettevisning, skal dø.</verse><verse id="11">Dødsriket og avgrunnen ligger åpne for Herren, hvor mye mer da menneskenes hjerter!</verse><verse id="12">En spotter liker ikke å bli irettesatt, til de vise går han ikke.</verse><verse id="13">Et glad hjerte gjør ansiktet lyst, men hjertesorg bryter ånden ned.</verse><verse id="14">Den forstandiges hjerte søker kunnskap, men dårers munn farer bare med dårskap.</verse><verse id="15">Alle den ulykkeliges dager er onde, men et glad hjerte er et stadig gjestebud.</verse><verse id="16">Bedre er lite med Herrens frykt enn en stor skatt med uro.</verse><verse id="17">Bedre er en rett grønt med kjærlighet enn en fet okse med hat.</verse><verse id="18">En hissig mann vekker strid, men den langmodige stiller trette.</verse><verse id="19">Den lates vei er som en tornehekk, men de oppriktige har en ryddet vei.</verse><verse id="20">En vis sønn gleder sin far, men et uforstandig menneske forakter sin mor.</verse><verse id="21">Dårskap er en glede for den som er uten forstand, men den forstandige går rett fram.</verse><verse id="22">Planer blir til intet uten rådslagning, men der det er mange rådgivere, har de fremgang.</verse><verse id="23">En mann gleder seg når hans munn kan gi svar. Hvor godt er et ord i rette tid!</verse><verse id="24">Den forstandige går livets vei oppover for å unngå dødsriket der nede.</verse><verse id="25">De hovmodiges hus river Herren ned, men han lar enkens merkesteiner stå fast.</verse><verse id="26">Den ondes tanker er motbydelige for Herren, men milde ord er rene.</verse><verse id="27">Den som jager etter vinning, setter sitt hus i ulage, men den som hater bestikkelse, skal leve.</verse><verse id="28">Den rettferdiges hjerte tenker på hvordan en skal svare, men den ugudeliges munn lar onde ting strømme ut.</verse><verse id="29">Herren er langt borte fra de ugudelige, men de rettferdiges bønn hører han.</verse><verse id="30">Øynenes lys gleder hjertet. Et godt budskap gir marg i ben.</verse><verse id="31">Den som åpner sitt øre for tilrettevisning til livet, holder seg gjerne blant de vise.</verse><verse id="32">Den som ikke vil vite av tukt, forakter sin egen sjel. Men den som hører på tilrettevisning, vinner forstand.</verse><verse id="33">Herrens frykt er tukt til visdom, og ydmykhet går forut for ære.</verse></chapter><chapter id="16"><verse id="1">Hjertets planer hører mennesket til, men tungens svar kommer fra Herren.</verse><verse id="2">Alle en manns veier er rene i hans egne øyne, men Herren veier åndene.</verse><verse id="3">Legg dine gjerninger på Herren, så skal dine planer ha fremgang.</verse><verse id="4">Alt har Herren gjort til sin hensikt, også den ugudelige til ulykkens dag.</verse><verse id="5">Hver hovmodig mann er avskyelig for Herren, en slik mann blir så visst ikke ustraffet.</verse><verse id="6">Ved kjærlighet og trofasthet blir misgjerning sonet. Ved frykt for Herren holder en seg fra det onde.</verse><verse id="7">Når Herren har behag i en manns ferd, da gjør han det slik at selv hans fiender holder fred med ham.</verse><verse id="8">Bedre er lite med rettferdighet enn stor vinning med urett.</verse><verse id="9">Menneskets hjerte tenker ut sin vei, men Herren styrer hans gang.</verse><verse id="10">Guddomsord er på kongens lepper, hans munn skal ikke forsynde seg når han dømmer.</verse><verse id="11">Rett vekt og rette vektskåler hører Herren til. Alle vektsteiner i pungen er hans verk.</verse><verse id="12">Ugudelige gjerninger er avskyelige for konger, for ved rettferdighet blir tronen trygget.</verse><verse id="13">Rettferdige lepper er til behag for konger, og den som taler det som rett er, elsker de.</verse><verse id="14">En konges vrede er dødens bud, men en vis mann stiller vreden.</verse><verse id="15">I lyset fra kongens åsyn er det liv, og hans velvilje er som en sky med senregn.</verse><verse id="16">Å vinne visdom - hvor mye bedre er det ikke enn gull! Og å vinne forstand er mer verdt enn sølv.</verse><verse id="17">De oppriktiges kongevei er å holde seg fra det onde. Den som akter på sin vei, bevarer sitt liv.</verse><verse id="18">Forut for undergang går overmot, og forut for fall en hovmodig ånd.</verse><verse id="19">Det er bedre å være ydmyk sammen med dem som er i nød, enn å dele bytte med de overmodige.</verse><verse id="20">Den som akter på ordet, skal finne lykke. Og den som setter sin lit til Herren, er salig.</verse><verse id="21">Den som er vis i hjertet, blir kalt forstandig, og gode ord fremmer lærdom.</verse><verse id="22">Klokskap er en livets kilde for dem som eier den, men dårskap er straffen for dårer.</verse><verse id="23">Den vises hjerte gjør hans munn forstandig og legger mer og mer lærdom på hans lepper.</verse><verse id="24">Milde ord er som en strøm av honning, søte for sjelen og en legedom for kroppen.</verse><verse id="25">Det er en vei som synes rett for en mann, men enden på det er dødens veier.</verse><verse id="26">Arbeiderens sult arbeider for ham, for hans munn driver ham fram.</verse><verse id="27">Et fordervet menneske graver en ulykkens grav, og på hans lepper er det som en fortærende ild.</verse><verse id="28">En falsk mann volder trette, og den som baktaler, skiller venn fra venn.</verse><verse id="29">En voldsmann lurer sin neste og fører ham inn på en vei som ikke er god.</verse><verse id="30">Den som lukker øynene for å tenke på svik, og den som kniper leppene sammen, han setter det onde i verk.</verse><verse id="31">Grå hår er en fager krone, den finnes på rettferdighets vei.</verse><verse id="32">Den langmodige er bedre enn en veldig helt, og den som styrer sitt sinn, er bedre enn den som inntar en by.</verse><verse id="33">Loddet blir ristet i kappens fold, men avgjørelsen kommer alltid fra Herren.</verse></chapter><chapter id="17"><verse id="1">Bedre et stykke tørt brød med ro og fred enn et hus fullt av slakt med trette.</verse><verse id="2">En klok tjener får råde over en sønn som er årsak til vanære, og blant brødrene får han del i arven.</verse><verse id="3">Smeltedigel for sølv og ovn for gull, men den som prøver hjertene, er Herren.</verse><verse id="4">Den onde gir akt på ondskaps leppe, løgneren lytter til ødeleggelsens tunge.</verse><verse id="5">Den som spotter den fattige, håner hans skaper. Den som gleder seg over ulykke, skal ikke bli ustraffet.</verse><verse id="6">Barnebarn er de gamles krone, og barns pryd er deres fedre.</verse><verse id="7">Det sømmer seg ikke for dåren å tale store ord, og enda mindre for den høybårne å tale løgn.</verse><verse id="8">En gave er en edelstein i dens øyne som får den. Hvor den kommer, gjør den lykke.</verse><verse id="9">Den som dekker over overtredelse, søker kjærlighet. Men den som ripper opp en sak, skiller venn fra venn.</verse><verse id="10">Skjenn virker bedre på den forstandige enn hundre slag på dåren.</verse><verse id="11">En ond mann er bare ute etter ugagn, men en ubarmhjertig engel sendes imot ham.</verse><verse id="12">Bedre for en mann å møte en bjørn som ungene er tatt fra, enn å møte en dåre i hans dårskap.</verse><verse id="13">Den som gjengjelder godt med ondt, fra hans hus skal ulykken ikke vike bort.</verse><verse id="14">Å begynne trette er som å åpne opp for vann. La så tretten fare, før den bryter løs.</verse><verse id="15">Den som frikjenner en ugudelig, og den som domfeller en rettferdig, de er begge to avskyelige for Herren.</verse><verse id="16">Hva hjelper penger i dårens hånd til å kjøpe visdom, siden han er uten forstand?</verse><verse id="17">En venn elsker alltid, og en bror fødes til hjelp i nød.</verse><verse id="18">Et menneske som ikke har forstand, gir håndslag og borger for sin neste.</verse><verse id="19">Den som elsker trette, elsker synd. Den som gjør sin dør høy, søker sin egen undergang.</verse><verse id="20">Den som er falsk i hjertet, finner ikke noe som er godt. Og den som er vrang i sin tale, faller i ulykke.</verse><verse id="21">Den som har en narr til sønn, får sorg av ham. En dåres far har ingen glede.</verse><verse id="22">Et glad hjerte gir god legedom, men en motløs ånd tar margen fra benene.</verse><verse id="23">Den ugudelige tar gaver ut av brystlommen for å bøye rettens gang.</verse><verse id="24">Den forstandige har visdommen for øye, men dårens øyne er ved jordens ende.</verse><verse id="25">En uforstandig sønn er til bedrøvelse for sin far og til bitter sorg for henne som fødte ham.</verse><verse id="26">Å bøtelegge den rettferdige er ikke godt. Å slå edle menn er tvert imot all rett.</verse><verse id="27">Den som er sparsom med sine ord, er klok. Den kaldsindige er en forstandig mann.</verse><verse id="28">Også dåren aktes for klok når han tier, for vis når han holder sine lepper lukket.</verse></chapter><chapter id="18"><verse id="1">Den egensindige følger bare sin egen lyst, og ypper til strid mot all sunn visdom.</verse><verse id="2">Dåren bryr seg ikke om å være forstandig, han vil bare vise hva han tenker i sitt hjerte.</verse><verse id="3">Når den ugudelige kommer, kommer også forakt, og med skammen følger spott.</verse><verse id="4">Ordene i en manns munn er som dype vann, visdommens kilde er som en bekk som veller fram.</verse><verse id="5">Det er ille å gi den skyldige medhold, å skyve den rettferdige til side i retten.</verse><verse id="6">Dårens lepper volder trette, og hans munn roper etter pryl.</verse><verse id="7">Dårens munn er til ulykke for ham selv, og hans lepper er en snare for hans liv.</verse><verse id="8">Baktalerens ord er som lekre retter, og de trenger ned i menneskets indre.</verse><verse id="9">Den som er lat i sin gjerning, er også en bror til ødeleggeren.</verse><verse id="10">Herrens navn er et fast tårn, til det løper den rettferdige og blir berget.</verse><verse id="11">Den rikes gods er hans festning, som en høy mur i hans egen tanke.</verse><verse id="12">Forut for fall opphøyer en manns hjerte seg, men ydmykhet går forut for ære.</verse><verse id="13">Når en svarer før han hører, da blir det til dårskap og skam for ham.</verse><verse id="14">En manns ånd kan holde ham oppe i hans sykdom, men hvem kan bære en motløs ånd?</verse><verse id="15">Den forstandiges hjerte kjøper kunnskap, og de vises øre søker kunnskap.</verse><verse id="16">Et menneskes gave gir ham rom og fører ham fram for store herrer.</verse><verse id="17">Den som taler først i en rettssak, synes å ha rett. Men så kommer motparten og gransker hans ord.</verse><verse id="18">Loddet gjør ende på trette og skiller mellom mektige.</verse><verse id="19">En bror som en har gjort urett mot, er vanskeligere å vinne enn en festning. Å trette med ham er som en bom for en borg.</verse><verse id="20">Med frukten av en manns munn blir hans mage mettet, med sine leppers grøde blir han mettet.</verse><verse id="21">Død og liv er i tungens vold, og hver den som gjerne bruker den, skal ete dens frukt.</verse><verse id="22">Den som har funnet en hustru, har funnet lykke, og har fått en god gave fra Herren.</verse><verse id="23">Den fattige kommer med ydmyke bønner, men den rike svarer med harde ord.</verse><verse id="24">En mann med mange venner går det ille. Men det finnes venner som henger fastere ved en enn en bror.</verse></chapter><chapter id="19"><verse id="1">Bedre er en fattig som vandrer i ustraffelighet, enn en mann med falske lepper, som er en dåre.</verse><verse id="2">Også den som ikke bruker omtanke, går det ille, og den som er snar på foten, synder.</verse><verse id="3">Menneskets egen dårskap ødelegger hans vei, og hans hjerte raser mot Herren.</verse><verse id="4">Rikdom skaper mange venner, den fattige blir skilt fra sin venn.</verse><verse id="5">Et falskt vitne skal ikke bli ustraffet, og den som taler løgn, skal ikke komme unna.</verse><verse id="6">Mange smigrer for den gavmilde, og alle er venner med den som er rundhåndet.</verse><verse id="7">Alle den fattiges brødre hater ham. Enda mer holder hans venner seg borte fra ham. Han jager etter ord som ikke er å finne.</verse><verse id="8">Den som vinner forstand, elsker sitt liv. Den som holder fast ved visdom, finner lykke.</verse><verse id="9">Et falskt vitne skal ikke bli ustraffet, og den som taler løgn, skal omkomme.</verse><verse id="10">Det sømmer seg ikke for en dåre å leve i overflod. Enda mindre sømmer det seg for en trell å herske over fyrster.</verse><verse id="11">Et menneskes klokskap gjør ham langmodig, og det er en ære at han overser krenkelser.</verse><verse id="12">En konges vrede er som løvens brøl, men hans velvilje er som dugg på gress.</verse><verse id="13">En uforstandig sønn er bare til ulykke for sin far, og en kvinnes tretter er et stadig takdrypp.</verse><verse id="14">Hus og gods er en arv fra fedre, men en forstandig hustru er en gave fra Herren.</verse><verse id="15">Dovenskap senker en i dyp søvn, og den late skal sulte.</verse><verse id="16">Den som holder budet, holder seg selv i live. Den som ikke akter på sin ferd, skal miste sitt liv.</verse><verse id="17">Den som forbarmer seg over den fattige, låner til Herren, og Herren skal gjengjelde ham hans velgjerning.</verse><verse id="18">Tukt din sønn, for det er ennå håp, men la deg ikke drive til å drepe ham!</verse><verse id="19">Den som lar sin vrede bli stor, bør bøte. For dersom du hjelper ham, må du gjøre det igjen og igjen.</verse><verse id="20">Hør på råd og ta imot tukt, så du kan bli vis til slutt.</verse><verse id="21">Det er mange tanker i en manns hjerte, men Herrens råd skal stå fast.</verse><verse id="22">Et menneskes ønske er miskunn. En fattig er lykkeligere enn en mann som lyver.</verse><verse id="23">Herrens frykt fører til liv, og mett får en gå til hvile uten å bli hjemsøkt av ulykke.</verse><verse id="24">Den late stikker sin hånd i fatet, men fører den ikke engang tilbake til sin munn.</verse><verse id="25">Slå spotteren, så vil den uforstandige bli klok. Vis den forstandige til rette, så vil han komme til innsikt og kunnskap.</verse><verse id="26">Den som bruker vold mot sin far og jager sin mor bort, er en dårlig, en skamløs sønn.</verse><verse id="27">Min sønn, hold opp med å høre på formaning, når du likevel bare forviller deg bort fra kunnskaps ord.</verse><verse id="28">Et fordervet vitne spotter det som er rett, og de gudløses munn sluker urett.</verse><verse id="29">Straff er fastsatt for spottere og pryl for dårenes rygg.</verse></chapter><chapter id="20"><verse id="1">Vinen er en spotter, sterk drikk fører til bråk, og hver den som raver av den, blir ikke vis.</verse><verse id="2">Den redsel en konge vekker, er som løvens brøl. Den som gjør ham vred, spiller sitt liv.</verse><verse id="3">Det er en ære for en mann at han holder seg borte fra trette, men enhver dåre ypper strid.</verse><verse id="4">Den late vil ikke pløye om høsten, derfor søker han forgjeves etter grøde i skurden.</verse><verse id="5">Tankene i en manns hjerte er et dypt vann, men en forstandig mann kan dra det opp.</verse><verse id="6">Mange mennesker roper høyt, hver om sin kjærlighet. Men hvem finner vel en trofast mann?</verse><verse id="7">Den rettferdige vandrer uklanderlig. Lykkelige er hans barn etter ham.</verse><verse id="8">En konge som sitter på sitt dommersete, sikter og skiller ut alt ondt med sine øyne.</verse><verse id="9">Hvem kan si: Jeg har renset mitt hjerte, jeg er fri fra min synd?</verse><verse id="10">To slags vektsteiner og to slags mål - begge deler er avskyelig for Herren.</verse><verse id="11">En ung gutt viser ved sine gjerninger om hans ferd vil bli ren og rett.</verse><verse id="12">Øret som hører, og øyet som ser - Herren har skapt dem begge to.</verse><verse id="13">Elsk ikke søvn, for at du ikke skal bli fattig. Lukk dine øyne opp, så får du brød nok å ete.</verse><verse id="14">Dårlig, dårlig! sier kjøperen. Men når han går bort, roser han seg.</verse><verse id="15">Det fins gull og perler i mengde, men lepper som taler kunnskap, er en kostelig ting.</verse><verse id="16">Ta hans klær, for han har borget for en annen! Ta pant av ham for fremmedes skyld!</verse><verse id="17">Brød som er vunnet ved svik, smaker mannen søtt, men siden blir hans munn full av småstein.</verse><verse id="18">Planer får fremgang ved rådslagning. Søk veiledning også når du fører krig.</verse><verse id="19">Den som går omkring som baktaler, åpenbarer hemmeligheter. Ha ikke noe å gjøre med den som er åpenmunnet.</verse><verse id="20">Den som forbanner sin far og sin mor, hans lampe skal slokne i belgmørke.</verse><verse id="21">En arv som en fra først av har revet til seg, blir til sist uten velsignelse.</verse><verse id="22">Si ikke: Jeg vil gjengjelde med ondt! Vent på Herren, og han skal frelse deg!</verse><verse id="23">To slags vektsteiner er avskyelig for Herren, og falsk vekt er noe ondt.</verse><verse id="24">Herren styrer mannens skritt. Hvordan skulle et menneske skjønne sin vei?</verse><verse id="25">Det er farlig for et menneske at han i tankeløshet vier noe til Gud og først etterpå overveier sine løfter.</verse><verse id="26">En vis konge skiller ut de ugudelige og lar hjulet gå over dem.</verse><verse id="27">Menneskets ånd er en Herrens lampe. Den ransaker alle kamrene i hans indre.</verse><verse id="28">Miskunn og sannferdighet er en vakt om kongen. Han støtter sin trone ved miskunn.</verse><verse id="29">De unges pryd er deres kraft, de gamles ære er de grå hår.</verse><verse id="30">Skrammer og sår renser bort det onde, slag renser hjertets indre.</verse></chapter><chapter id="21"><verse id="1">Kongens hjerte er som bekker i Herrens hånd, han bøyer det dit han vil.</verse><verse id="2">Alle en manns veier er rette i hans egne øyne, men Herren veier hjertene.</verse><verse id="3">Å gjøre rett og skjell er mer verd for Herren enn offer.</verse><verse id="4">Stolte øyne og overmodig hjerte - de ugudeliges lampe blir dem til synd.</verse><verse id="5">Den flittiges tanker fører bare til vinning, men hastverk bare til tap.</verse><verse id="6">Den rikdommen en vinner ved svikefull tunge, er et pust som blir borte i luften, og den fører til døden.</verse><verse id="7">De ugudeliges vold skal rive dem selv bort, fordi de ikke ville gjøre det som er rett.</verse><verse id="8">Skyldtynget mann går krokete veier, men den rene går rett fram.</verse><verse id="9">Bedre å bo i et hjørne på taket enn med trettekjær kvinne i felles hus.</verse><verse id="10">Den ugudeliges sjel har lyst til det onde. Hans neste finner ikke barmhjertighet hos ham.</verse><verse id="11">Når du straffer en spotter, blir den uforstandige vis. Når du lærer en vis, tar han imot kunnskap.</verse><verse id="12">Den Rettferdige gir akt på den ugudeliges hus, han styrter de ugudelige i ulykke.</verse><verse id="13">Den som lukker sitt øre for den fattiges skrik, han skal selv rope, men ikke få svar.</verse><verse id="14">En gave i det skjulte stiller vrede, og en hemmelig foræring stiller stor harme.</verse><verse id="15">Det er en glede for den rettferdige å gjøre rett, men en gru for dem som gjør urett.</verse><verse id="16">Det menneske som forviller seg bort fra klokskapens vei, han havner blant dødninger.</verse><verse id="17">Fattig blir den mann som elsker forlystelser. Den som elsker vin og olje, blir ikke rik.</verse><verse id="18">Den ugudelige blir løsepenge for den rettferdige, og den troløse kommer i de oppriktiges sted.</verse><verse id="19">Bedre å bo i et øde land enn hos en arg og trettekjær kvinne.</verse><verse id="20">Kostbare skatter og olje er det i den vises bolig, men dåren gjør ende på det.</verse><verse id="21">Den som jager etter rettferdighet og miskunn, han skal finne liv, rettferdighet og ære.</verse><verse id="22">Den vise inntar de veldiges by og river ned det vern som den hadde satt sin lit til.</verse><verse id="23">Den som vokter sin munn og sin tunge, frir sitt liv fra trengsler.</verse><verse id="24">Den som er frekk og oppblåst, kalles en spotter. Han farer fram i ustyrlig overmot.</verse><verse id="25">Den lates ønske dreper ham, fordi hans hender nekter å arbeide.</verse><verse id="26">Hele dagen går han med ønsker og begjær, men den rettferdige gir og sparer ikke.</verse><verse id="27">De ugudeliges offer er en vemmelse, og enda mer når de bærer det fram og har ondt i sinne.</verse><verse id="28">Et løgnaktig vitne skal omkomme, men en mann som hører etter, skal alltid få tale.</verse><verse id="29">En ugudelig mann viser et frekt ansikt, men den oppriktige gjør sin vei sikker.</verse><verse id="30">Det finnes ingen visdom og ingen forstand og ingen planer som kan settes opp mot Herren.</verse><verse id="31">Hesten blir gjort ferdig til stridens dag, men seieren hører Herren til.</verse></chapter><chapter id="22"><verse id="1">Et godt navn er mer verd enn stor rikdom. Å være avholdt er bedre enn sølv og gull.</verse><verse id="2">Rik og fattig møtes, Herren har skapt dem alle.</verse><verse id="3">Den kloke ser ulykken komme og skjuler seg, men de ufornuftige går på og får bøte.</verse><verse id="4">Lønn for ydmykhet og gudsfrykt er rikdom og ære og liv.</verse><verse id="5">Torner og snarer er det på den svikefulles vei. Den som vil berge sitt liv, holder seg borte fra dem.</verse><verse id="6">Lær den unge den veien han skal gå! Så viker han ikke fra den når han blir gammel.</verse><verse id="7">Den rike hersker over de fattige, og låntakeren blir långiverens trell.</verse><verse id="8">Den som sår urett, skal høste ondt, og med hans vredes ris skal det være forbi.</verse><verse id="9">Den som har et godt hjerte, blir velsignet, fordi han ga den fattige av sitt brød.</verse><verse id="10">Jag spotteren bort! Så følger tretten med, og kiv og skam hører opp.</verse><verse id="11">Den som elsker hjertets renhet og taler vennlig, han har kongen til venn.</verse><verse id="12">Herrens øyne holder vakt om den forstandige, men han gjør den troløses ord til intet.</verse><verse id="13">Den late sier: Det er en løve der ute, jeg kunne bli drept midt på gaten!</verse><verse id="14">Fremmed kvinnes munn er en dyp grav, den Herren er vred på, faller i den.</verse><verse id="15">Dårskap er bundet fast til den unges hjerte, tuktens ris driver den bort.</verse><verse id="16">Å undertrykke den fattige tjener bare til å øke hans gods. Å gi til den rike volder ham bare tap.</verse><verse id="17">Vend ditt øre til og hør på vismenns ord! Bøy ditt hjerte til min kunnskap!</verse><verse id="18">For det er godt at du bevarer dem i ditt indre og alltid har dem på leppene.</verse><verse id="19">For at du skal sette din lit til Herren, lærer jeg deg i dag - nettopp deg!</verse><verse id="20">Har jeg ikke skrevet til deg kjernespråk med råd og kunnskap?</verse><verse id="21">Det er for å kunngjøre deg det som er rett, sannhets ord, så du kan svare dem som sender deg, med sanne ord.</verse><verse id="22">Ran ikke en fattig, fordi han er fattig, og knus ikke en elendig i porten*.</verse><verse id="23">For Herren skal føre deres sak, og han skal ta livet fra deres ransmenn.</verse><verse id="24">Hold deg ikke til venns med en som er snar til vrede, og gi deg ikke i lag med en hastig mann,</verse><verse id="25">for at du ikke skal lære deg til å gå på hans veier og få satt en snare for ditt liv.</verse><verse id="26">Vær ikke blant dem som gir håndslag, som borger for gjeld!</verse><verse id="27">Når du ikke har noe å betale med, hvorfor skal de da ta din seng bort under deg?</verse><verse id="28">Flytt ikke de gamle grensesteinene som dine fedre har satt!</verse><verse id="29">Ser du en mann som er dyktig i sin gjerning? Han kan komme til å tjene konger. Han kommer ikke til å tjene småfolk.</verse></chapter><chapter id="23"><verse id="1">Når du sitter til bords med en fyrste, da skal du gi nøye akt på hvem du har for deg.</verse><verse id="2">Sett en kniv på din strupe, hvis du er grådig.</verse><verse id="3">Ha ikke lyst på hans fine retter, for det er mat som kan svike.</verse><verse id="4">Strev ikke for å bli rik. Avstå fra din egen visdom.</verse><verse id="5">Når du vender dine øyne mot rikdommen, så er den borte. For den gjør seg vinger, lik en ørn som flyr mot himmelen.</verse><verse id="6">Et ikke den misunneliges brød, og ha ikke lyst til hans fine mat.</verse><verse id="7">For som han tenker i sin sjel, slik er han. Han sier til deg: Et og drikk! Men hans hjerte er ikke med deg.</verse><verse id="8">Den matbiten som du har spist, den vil du spy ut, og du har spilt dine vakre ord!</verse><verse id="9">Tal ikke for dårens ører, for han forakter dine forstandige ord!</verse><verse id="10">Flytt ikke de gamle grensesteinene, og kom ikke inn på farløses marker!</verse><verse id="11">For deres løser er sterk, han skal føre deres sak mot deg.</verse><verse id="12">Bøy ditt hjerte til tukt og dine ører til kunnskaps ord!</verse><verse id="13">La ikke den unge være uten tukt. Når du slår ham med riset, skal han ikke dø.</verse><verse id="14">Du slår ham med riset, men du frelser hans sjel fra dødsriket.</verse><verse id="15">Min sønn! Er ditt hjerte vist, så skal også mitt hjerte glede seg.</verse><verse id="16">Jeg skal juble i mitt indre når dine lepper taler det som er rett.</verse><verse id="17">La ikke ditt hjerte være nidkjært mot syndere, men alltid nidkjært for Herrens frykt!</verse><verse id="18">Sannelig, det er en fremtid for deg, og ditt håp skal ikke bli til intet.</verse><verse id="19">Min sønn, hør og bli vis og la ditt hjerte gå bent fram på veien.</verse><verse id="20">Vær ikke blant dem som fyller seg med vin, blant dem som fråtser i kjøtt!</verse><verse id="21">For drankeren og fråtseren blir fattig, og søvnighet kler mannen i filler.</verse><verse id="22">Hør på din far, som ga deg livet, og forakt ikke din mor når hun er blitt gammel!</verse><verse id="23">Kjøp sannhet og selg den ikke! Kjøp visdom og tukt og forstand.</verse><verse id="24">Den rettferdiges far skal juble. Den som får en vis sønn, skal glede seg over ham.</verse><verse id="25">La din far og din mor glede seg, la henne juble, hun som fødte deg.</verse><verse id="26">Min sønn! Gi meg ditt hjerte, og la dine øyne ha lyst til mine veier!</verse><verse id="27">For horkvinnen er en dyp grav, og den fremmede kvinne en trang brønn.</verse><verse id="28">Ja, hun ligger på lur som en røver. Hun øker tallet på de troløse blant menneskene.</verse><verse id="29">Hvem roper akk, hvem roper ve? Hvem har trette og klage? Hvem har sår for ingen ting? Hvem har røde øyne?</verse><verse id="30">De som sitter lenge oppe ved vinen, de som kommer for å smake på den krydrede drikk.</verse><verse id="31">Se ikke til vinen, hvor rød den er, hvordan den perler i begeret, hvor lett den går ned!</verse><verse id="32">Til sist biter den som en slange og hogger som en hoggorm.</verse><verse id="33">Da vil dine øyne se merkelige syner, og ditt hjerte snakke tull og tøys.</verse><verse id="34">Du blir lik en som sover midt ute på havet, lik en som sover i toppen av en mast.</verse><verse id="35">De slo meg, men det gjorde ikke vondt. De banket meg, men jeg kjente det ikke. Når skal jeg våkne? Jeg vil se å få tak i enda mer!</verse></chapter><chapter id="24"><verse id="1">Vær ikke misunnelig på onde mennesker, og ha ikke lyst til å være sammen med dem.</verse><verse id="2">For deres hjerte tenker bare på å ødelegge, og deres lepper taler bare om ulykke.</verse><verse id="3">Ved visdom blir huset bygd, og ved forstand blir det trygget.</verse><verse id="4">Ved kunnskap fylles rommene med all slags kostbart og herlig gods.</verse><verse id="5">En vis mann er sterk, og en kyndig mann øker sin kraft.</verse><verse id="6">For du skal søke veiledning når du fører krig! Der det er mange rådgivere, er det redning.</verse><verse id="7">Visdom er for høy for dåren. I byporten lukker han ikke sin munn opp.</verse><verse id="8">Den som tenker ut onde planer, blir kalt en renkesmed.</verse><verse id="9">Dårskaps råd er synd, og en spotter er avskyelig blant folk.</verse><verse id="10">Viser du deg motløs på trengselens dag, så er din kraft liten.</verse><verse id="11">Frels dem som hentes til døden, og de som vakler hen for å drepes - måtte du kunne holde dem tilbake!</verse><verse id="12">Om du sier: Se, vi visste ikke noe om det! - skulle ikke han skjønne det, han som prøver hjertene? Og han som vokter din sjel, skulle ikke han vite det, og skulle ikke han gjengjelde et menneske etter dets gjerninger?</verse><verse id="13">Min sønn, et honning, for den er god, og fin honning er søt for din gane.</verse><verse id="14">Akt visdommen like så gagnlig for din sjel! Har du funnet den, så er det en fremtid for deg, og ditt håp skal ikke bli til intet.</verse><verse id="15">Ligg ikke på lur som en ugudelig, på den rettferdiges bolig, ødelegg ikke hans hjem!</verse><verse id="16">For sju ganger faller den rettferdige og står opp igjen, men de ugudelige kastes over ende når ulykken kommer.</verse><verse id="17">Når din fiende faller, må du ikke glede deg, og når han snubler, må ikke ditt hjerte fryde seg,</verse><verse id="18">for at ikke Herren skal se det og mislike det, så han vender sin vrede fra ham.</verse><verse id="19">La ikke din vrede bli opptent over de onde, bli ikke misunnelig på de ugudelige!</verse><verse id="20">For de onde har ingen fremtid, de ugudeliges lampe slokner.</verse><verse id="21">Frykt Herren, min sønn, og kongen! Folk som setter seg opp mot dem, må du ikke ha noe å gjøre med.</verse><verse id="22">For ulykken kommer brått over dem, ødeleggelsen fra dem begge - hvem kjenner den?</verse><verse id="23">Også disse ordspråkene er av vismenn: Dommeren bør ikke gjøre forskjell på folk.</verse><verse id="24">Den som sier til den skyldige: Du er uskyldig! - ham vil folkeslagene forbanne, ham vil folkene ønske ondt over.</verse><verse id="25">Men de som straffer den skyldige, skal det gå vel, og lykke og velsignelse skal komme over dem.</verse><verse id="26">Å gi et ærlig svar er som et kyss på leppene.</verse><verse id="27">Fullfør din gjerning der ute og gjør den ferdig på marken! Siden kan du bygge ditt hus.</verse><verse id="28">Vær ikke vitne mot din neste uten grunn! Eller skulle du gjøre svik med dine lepper?</verse><verse id="29">Si ikke: Som han har gjort mot meg, slik vil jeg gjøre mot ham, jeg vil gjengjelde enhver etter hans gjerninger.</verse><verse id="30">Jeg kom gående forbi en lat manns mark, et uforstandig menneskes vingård.</verse><verse id="31">Se, den var helt overgrodd med tistler. Nesler skjulte grunnen, og steingjerdet rundt den var revet ned.</verse><verse id="32">Og jeg, jeg la merke til dette, jeg så det og tok lærdom av det:</verse><verse id="33">Bare sove litt til! Bare en liten blund! Bare folde hendene litt for å hvile!</verse><verse id="34">Så kommer armoden over deg som en landstryker, og nøden som en mann med skjold.</verse></chapter><chapter id="25"><verse id="1">Også dette er Salomos ordspråk, som Judas konge Hiskias menn har samlet:</verse><verse id="2">Det er Guds ære å skjule en sak, men kongers ære å granske en sak.</verse><verse id="3">Himmelens høyde, jordens dybde og kongers hjerter er uransakelige.</verse><verse id="4">Skill slagget fra sølvet, så får gullsmeden et kar ut av det!</verse><verse id="5">Før den ugudelige bort fra kongens åsyn, så blir hans trone trygget ved rettferdighet.</verse><verse id="6">Brisk deg ikke for kongens åsyn, og still deg ikke på de stores plass!</verse><verse id="7">For det er bedre at de sier til deg: Kom her opp! - enn at du blir flyttet ned for en stormann, som du hadde sett.</verse><verse id="8">Gi deg ikke for hastig i strid med noen, for hva vil du gjøre til slutt når motparten vinner saken til skam for deg?</verse><verse id="9">Før din sak mot din motpart, men åpenbar ikke en annen manns hemmelighet,</verse><verse id="10">for at ikke den som hører det, skal skjelle deg ut, og ditt dårlige rykte vare ved!</verse><verse id="11">Som epler av gull i skåler av sølv er et ord talt i rette tid.</verse><verse id="12">Som en ring av gull, som et smykke av fint gull er en vismann som taler refsende ord for et hørende øre.</verse><verse id="13">Som kjølende snø i høstonna er et pålitelig sendebud for den som sender ham, han forfrisker sin herres sjel.</verse><verse id="14">Som skyer og vind uten regn er den mann som skryter av at han vil gi, men ikke holder ord.</verse><verse id="15">Med tålmodighet blir en fyrste overtalt, og en mild tunge knuser ben.</verse><verse id="16">Har du funnet honning, så spis bare det du trenger av den, for at du ikke skal bli lei av den og spy den ut!</verse><verse id="17">Sett sjelden din fot i din venns hus, for at han ikke skal bli lei av deg og hate deg!</verse><verse id="18">Som en hammer og et sverd og en kvass pil er en mann som fører falskt vitnesbyrd mot sin neste.</verse><verse id="19">Som en skjør tann og en vaklende fot er tillit til den troløse på nødens dag.</verse><verse id="20">Lik den som legger sine klær av på en vinterdag, lik eddik på pottaske er den som synger viser for et sorgfullt hjerte.</verse><verse id="21">Sulter din fiende, så gi ham brød å ete. Tørster han, så gi ham vann å drikke!</verse><verse id="22">For da sanker du glødende kull på hans hode, og Herren skal gjengjelde deg det.</verse><verse id="23">Nordavind føder regn, og en tunge som hvisker i hemmelighet, volder sinte ansikter.</verse><verse id="24">Bedre å bo i et hjørne på taket enn med trettekjær kvinne i felles hus.</verse><verse id="25">Som friskt vann for den trette sjel, er gode nyheter fra et fjernt land.</verse><verse id="26">Som en grumset kilde og en utskjemt brønn er en rettferdig mann som gir etter for en ugudelig.</verse><verse id="27">Å ete for mye honning er ikke godt, og det er ikke ærefullt å søke sin egen ære.</verse><verse id="28">Som en ødelagt by med nedrevet mur er en mann som ikke kan styre sitt sinn.</verse></chapter><chapter id="26"><verse id="1">Som snø om sommeren og som regn i høsttiden, slik passer det med ære for en dåre.</verse><verse id="2">Som spurven i fart, som svalen i flukt, slik er det med en uforskyldt forbannelse - den rammer ikke.</verse><verse id="3">Svepe for hesten, tømme for eselet, og riset for dårenes rygg!</verse><verse id="4">Svar ikke dåren etter hans dårskap, for at ikke også du selv skal bli ham lik!</verse><verse id="5">Svar dåren etter hans dårskap, for at han ikke skal bli vis i egne øyne!</verse><verse id="6">Den som sender bud med en dåre, han hogger føttene av seg. Han må tåle hard medfart.</verse><verse id="7">Visne henger benene på den lamme, likeså ordspråk i munnen på dårer.</verse><verse id="8">Lik den som legger stein i slyngen, er den som gir en dåre ære.</verse><verse id="9">Som en torn i hånden på en drukken mann, slik er et ordspråk i dårenes munn.</verse><verse id="10">Mesteren kan forme alle ting, men den som leier en dåre, er lik den som leier en som går forbi.</verse><verse id="11">Lik hunden som vender tilbake til sitt eget spy, er en dåre som gjentar sin dårskap.</verse><verse id="12">Ser du en mann som er vis i egne øyne - det er mer håp for dåren enn for ham.</verse><verse id="13">Den late sier: Det er en løve på veien, en løve i gatene!</verse><verse id="14">Døren dreier på sin hengsle, den late snur seg på sitt leie.</verse><verse id="15">Den late stikker sin hånd i fatet, han gidder ikke føre den tilbake til sin munn.</verse><verse id="16">Den late er mer vis i egne øyne enn sju som svarer med forstand.</verse><verse id="17">Lik den som griper fatt i øret på en hund som løper forbi, er den som lar seg egge til vrede over en trette som ikke vedkommer ham.</verse><verse id="18">Lik en gal mann som kaster ut brannpiler og skyter og dreper,</verse><verse id="19">er en mann som har sveket sin venn, og så sier: Jeg spøkte jo bare!</verse><verse id="20">Når det er forbi med veden, slokner ilden. Og når baktaleren er borte, stilner tretten.</verse><verse id="21">Som kull blir til glør, og som ved nærer ild, slik vekkes strid av en trettekjær mann.</verse><verse id="22">Baktalerens ord er som lekre retter, og de trenger ned i menneskets indre.</verse><verse id="23">Som sølvbelegg på et leirkar er ildnende lepper sammen med et ondt hjerte.</verse><verse id="24">Med sine lepper skaper den hatefulle seg til, men i sitt indre gjemmer han svik.</verse><verse id="25">Når han gjør sin røst blid, så tro ham ikke! For det er sju slags avskyeligheter i hans hjerte.</verse><verse id="26">Den hatefulle skjuler seg i svik, men hans ondskap blir åpenbart i forsamlingen.</verse><verse id="27">Den som graver en grav, skal falle i den. Den som velter opp en stein, på ham skal den rulle tilbake.</verse><verse id="28">En løgnaktig tunge hater dem som den har knust, og en falsk munn volder fall.</verse></chapter><chapter id="27"><verse id="1">Ros deg ikke av dagen i morgen, for du vet ikke hva dagen vil bringe!</verse><verse id="2">La en annen rose deg og ikke din egen munn, en fremmed og ikke dine egne lepper!</verse><verse id="3">Steinen er tung, og sanden veier mye. Men dårens harme er tyngre enn begge.</verse><verse id="4">Sinne er fælt, og harme er en flom. Men hvem kan stå seg mot misunnelse?</verse><verse id="5">Åpenlys irettesettelse er bedre enn kjærlighet som holdes skjult.</verse><verse id="6">Trofaste er vennens slag. Troløse er fiendens kyss.</verse><verse id="7">Den mette vraker honning, men for den sultne er alt bittert søtt.</verse><verse id="8">Lik en spurv som flyr omkring langt borte fra sitt rede, er en mann som vanker om borte fra sitt hjem.</verse><verse id="9">Olje og røkelse gleder hjertet, og en venn er kjær ved sine oppriktige råd.</verse><verse id="10">Forlat ikke din venn og din fars venn. Gå ikke til din brors hus den dagen du er i nød. En granne nær ved er bedre enn en bror langt borte.</verse><verse id="11">Min sønn, vær vis og gled mitt hjerte, så jeg kan svare dem som håner meg.</verse><verse id="12">Den kloke ser ulykken komme og skjuler seg, men de ufornuftige går på og får bøte.</verse><verse id="13">Ta hans klær, for han har gått i borgen for en annen! Ta pant av ham for en fremmed kvinnes skyld!</verse><verse id="14">Den som velsigner sin venn med høy røst* tidlig om morgenen, ham skal det bli regnet som en forbannelse.</verse><verse id="15">Stadig takdrypp på en regnværsdag og en trettekjær kvinne ligner hverandre.</verse><verse id="16">Den som vil holde henne tilbake, holder på vind, og hans høyre hånd griper i olje.</verse><verse id="17">Jern skjerpes ved jern, og en mann slipes ved å omgås andre.</verse><verse id="18">Den som passer sitt fikentre, får ete dets frukt. Den som tar vare på sin herre, vinner ære.</verse><verse id="19">Likesom ansikt speiler seg mot ansikt i vannet, slik finner det ene menneske sitt hjerte igjen hos det andre.</verse><verse id="20">Dødsriket og avgrunnen blir ikke mette, og menneskenes øyne blir heller ikke mette.</verse><verse id="21">Smeltedigel for sølv og ovn for gull, og en mann prøves etter det han roser.</verse><verse id="22">Om du knuser dåren i morteren med en støter sammen med grynene, så viker hans dårskap likevel ikke fra ham.</verse><verse id="23">Du bør vite nøye hvordan sauene dine ser ut. Ha omsorg for din buskap!</verse><verse id="24">For gods varer ikke til evig tid, og en krone ikke gjennom alle slekter.</verse><verse id="25">Når høyet er borte, og håen kommer til syne, og fjellgresset samles inn,</verse><verse id="26">da har du lam til klær og bukker til å kjøpe åker for,</verse><verse id="27">og du har geitemelk nok til mat for deg og ditt hus og til livsopphold for dine piker.</verse></chapter><chapter id="28"><verse id="1">De ugudelige flykter uten at noen forfølger dem, men de rettferdige er trygge som ungløven.</verse><verse id="2">På grunn av et lands frafall blir fyrstene mange, men på grunn av en forstandig mann som eier kunnskap, blir retten stående.</verse><verse id="3">En fattig mann som undertrykker de svake, er som et regn som skyller bort kornet, så det ikke blir brød.</verse><verse id="4">De som ikke følger loven, roser de ugudelige. Men de som holder loven, går til kamp mot dem.</verse><verse id="5">Onde mennesker skjønner ikke det som er rett, men de som søker Herren, skjønner alt.</verse><verse id="6">Bedre å være en fattig som vandrer i ustraffelighet, enn en falsk som vandrer på to veier, selv om han er rik.</verse><verse id="7">Den som følger loven, er en forstandig sønn. Men den som holder vennskap med svirebrødre, fører skam over sin far.</verse><verse id="8">Den som øker sitt gods ved rente og åger, han samler til den som forbarmer seg over de fattige.</verse><verse id="9">Om en vender sitt øre bort og ikke vil høre loven, da er til og med hans bønn en motbydelighet.</verse><verse id="10">Den som fører de oppriktige vill på en ond vei, skal falle i sin egen grav. Men de ustraffelige skal arve det som er godt.</verse><verse id="11">En rik mann er vis i egne øyne, men en fattig som er forstandig, gjennomskuer ham.</verse><verse id="12">Når de rettferdige jubler, er alt herlighet og glede. Men når de ugudelige kommer seg opp, må en lete etter folk.</verse><verse id="13">Den som skjuler sine overtredelser, har ingen lykke. Men den som bekjenner dem og vender seg fra dem, finner miskunnhet.</verse><verse id="14">Salig er det menneske som alltid frykter. Men den som forherder sitt hjerte, kommer i ulykke.</verse><verse id="15">Lik en brølende løve, lik en omfarende bjørn, slik er en ugudelig hersker over et fattig folk.</verse><verse id="16">En fyrste som er fattig på forstand, er rik på vold. Den som hater urettferdig vinning, skal leve lenge.</verse><verse id="17">Et menneske som trykkes av blodskyld, er på flukt mot sin grav. La ingen holde ham tilbake.</verse><verse id="18">Den som lever ustraffelig, skal bli frelst. Men den falske som vandrer på to veier, skal falle på den ene av dem.</verse><verse id="19">Den som dyrker sin jord, mettes med brød. Men den som jager etter tomme ting, mettes med armod.</verse><verse id="20">En trofast mann får rik velsignelse. Men den som løper etter å bli rik, han blir ikke ustraffet.</verse><verse id="21">Å gjøre forskjell på folk er ikke rett. Men mang en mann forsynder seg for en brødbit.</verse><verse id="22">En mann med ondt øye haster urolig etter rikdom, og han vet ikke at han kommer til å lide nød.</verse><verse id="23">Den som irettesetter et menneske, skal siden finne mer velvilje enn den som smigrer med sin tunge.</verse><verse id="24">Den som plyndrer sin far og sin mor og sier: Det er ingen synd! - han er stallbror til ødeleggeren.</verse><verse id="25">Den grådige vekker trette, men den som setter sin lit til Herren, skal trives.</verse><verse id="26">Den som setter sin lit til sin forstand, han er en dåre. Men den som vandrer i visdom, han blir frelst.</verse><verse id="27">Den som gir til den fattige, skal ikke lide nød, men den som lukker sine øyne, får mange forbannelser.</verse><verse id="28">Når de ugudelige kommer seg opp, gjemmer folk seg, men når de omkommer, da har de rettferdige fremgang.</verse></chapter><chapter id="29"><verse id="1">En mann som ofte er straffet og likevel gjør sin nakke stiv, vil i et øyeblikk bli brutt ned, og det er ingen legedom.</verse><verse id="2">Når de rettferdige kommer til makten, gleder folket seg. Men når en ugudelig mann hersker, sukker folket.</verse><verse id="3">En mann som elsker visdom, gleder sin far, men den som holder vennskap med horkvinner, sløser bort sitt gods.</verse><verse id="4">En konge trygger sitt land ved rett, men en mann som tar imot bestikkelser, bryter det ned.</verse><verse id="5">En mann som smigrer for sin neste, setter opp et garn for hans fot.</verse><verse id="6">En ond manns misgjerning er en snare for ham, men den rettferdige skal juble og glede seg.</verse><verse id="7">Den rettferdige tar seg av småfolks sak. Den ugudelige skjønner seg ikke på noe.</verse><verse id="8">Spottere egger opp byen, men vismenn stiller vreden.</verse><verse id="9">Når en vismann har ordskifte med en dåre, så blir dåren enten opphisset eller han ler, og det blir ingen ro.</verse><verse id="10">De blodtørstige hater den som er rettskaffen, men de rettsindige søker å redde hans liv.</verse><verse id="11">Alt sitt sinne lar dåren strømme ut, men den vise holder vreden tilbake og stiller den.</verse><verse id="12">Når en hersker akter på løgnens ord, blir alle hans tjenere ugudelige.</verse><verse id="13">Den fattige og den som undertrykker ham, skal møtes. Herren gir begges øyne deres lys.</verse><verse id="14">En konge som dømmer småfolk rettferdig, hans trone står fast for alle tider.</verse><verse id="15">Ris og tukt gir visdom, men en gutt som er overlatt til seg selv, gjør sin mor skam.</verse><verse id="16">Når de ugudelige blir mange, øker synden. Men de rettferdige skal glede seg når de ser at de faller.</verse><verse id="17">Tukt din sønn, så skal han gi deg ro og bringe glede til din sjel!</verse><verse id="18">Uten åpenbaring blir folket tøylesløst. Men lykkelig er den som holder loven.</verse><verse id="19">Ved ord lar en trell seg ikke tukte, for han skjønner dem nok, men adlyder dem ikke.</verse><verse id="20">Har du sett en mann som forhaster seg i sine ord - det er mer håp for dåren enn for ham.</verse><verse id="21">Om en skjemmer bort sin trell fra ungdommen av, vil han til sist være din arving.</verse><verse id="22">Den som er snar til vrede, vekker trette. En hastig mann gjør ofte det som er ondt.</verse><verse id="23">Et menneskes stolthet fører ham til fall, men den ydmyke vinner ære.</verse><verse id="24">Den som deler med en tyv, hater sitt liv. Han hører oppropet til ed og gir likevel ingen opplysning.</verse><verse id="25">Menneskefrykt fører i snare, men den som setter sin lit til Herren, han blir berget.</verse><verse id="26">Mange søker en herskers gunst, men fra Herren kommer en manns rett.</verse><verse id="27">En urettferdig mann er avskyelig for de rettferdige. Og avskyelig for den ugudelige er den som lever rett.</verse></chapter><chapter id="30"><verse id="1">Ord og utsagn av Agur, Jakes sønn. Slik talte mannen til Itiel, til Itiel og Ukkal:</verse><verse id="2">Jeg er for ufornuftig til å kalles en mann! Et menneskes forstand har jeg ikke!</verse><verse id="3">Jeg har ikke lært visdom og har ikke kunnskap om Den Hellige.</verse><verse id="4">Hvem har steget opp til himmelen, og hvem for ned? Hvem samlet vinden i sine hender? Hvem bandt vannet inn i et klede? Hvem fastsatte jordens grenser? Hva er hans navn? Og hva er hans Sønns navn? Du vet det jo!</verse><verse id="5">Alt Guds ord er rent. Han er et skjold for dem som tar sin tilflukt til ham.</verse><verse id="6">Legg ikke noe til hans ord, for at han ikke skal straffe deg, og du stå som en løgner!</verse><verse id="7">To ting ber jeg deg om, nekt meg dem ikke, før jeg dør:</verse><verse id="8">La falskhet og løgnens ord være langt borte fra meg! Gi meg ikke armod, og heller ikke rikdom! La meg ete mitt tilmålte brød,</verse><verse id="9">for at jeg ikke skal fornekte deg når jeg blir mett, og si: Hvem er Herren? - og ikke, når jeg blir fattig, stjele og forbanne min Guds navn.</verse><verse id="10">Baktal ikke en tjener for hans herre, for at han ikke skal forbanne deg, og du dra skyld over deg.</verse><verse id="11">Det finnes en ætt som forbanner sin far og ikke velsigner sin mor,</verse><verse id="12">en ætt som er ren i egne øyne, men ikke har vasket av seg sin egen skitt,</verse><verse id="13">en ætt - hvor stolte er ikke dens øyne, og dens øyelokk, hvor hever de seg ikke! -</verse><verse id="14">en ætt som har sverd til tenner og kniver til jeksler, som eter arminger ut av landet og fattige ut av menneskenes tall.</verse><verse id="15">Blodiglen har to døtre: Gi! - og Gi! - Det er tre som aldri blir mette, fire som aldri sier: Nok!</verse><verse id="16">Det er dødsriket og det ufruktbare morsliv, det er jorden, som aldri blir mett av vann, og ilden, som aldri sier: Nok!</verse><verse id="17">Et øye som spotter far og forakter lydighet mot mor, det skal ravnene ved bekken hakke ut, og ørneunger skal ete det.</verse><verse id="18">Det er tre ting som er for underlige for meg, og fire som jeg ikke skjønner:</verse><verse id="19">Ørnens vei på himmelen, ormens vei over steinen, skipets vei på havet, og mannens vei til en jomfru.</verse><verse id="20">Slik opptrer hun som bryter ekteskapet: Hun eter og tørker seg om munnen og sier: Jeg har ikke gjort noe ondt!</verse><verse id="21">Under tre skjelver jorden, og under fire kan den ikke holde ut:</verse><verse id="22">Under en trell når han blir konge, og en dåre når han blir mett av brød,</verse><verse id="23">under en forsmådd kvinne når hun blir gift, og en tjenestepike når hun arver sin frue.</verse><verse id="24">Det er fire som er små på jorden og likevel visest blant de vise:</verse><verse id="25">Maurene er ikke noe sterkt folk, og enda samler de sin føde om sommeren.</verse><verse id="26">Fjellgrevlingene er ikke noe kraftig folk, og enda bygger de sitt hus i klippen.</verse><verse id="27">Gresshoppene har ingen konge, og enda drar de alle ut, skare etter skare.</verse><verse id="28">Firfislen kan du gripe med hendene, og likevel finnes den i kongelige palasser.</verse><verse id="29">Det er tre som skrider vakkert fram, og fire som har en staselig gange:</verse><verse id="30">Løven, som er en helt blant dyrene, og som ikke vender om for noen,</verse><verse id="31">hesten med rem under buken, bukken, og en konge i spissen for sitt folk.</verse><verse id="32">Har du vært så uforstandig at du har opphøyet deg, eller har du tenkt på ondt, da legg hånden på din munn!</verse><verse id="33">For trykk på melk gir smør, og trykk på nese gir blod, og trykk på vrede gir trette.</verse></chapter><chapter id="31"><verse id="1">Kong Lemuels ord, den lærdom som hans mor innprentet ham:</verse><verse id="2">Hva skal jeg si til deg, min sønn, du mitt livs sønn, du mine løfters sønn?</verse><verse id="3">Gi ikke kvinner din kraft, og gå ikke på veier som fører til ødeleggelse for konger!</verse><verse id="4">Det sømmer seg ikke for konger, Lemuel, det sømmer seg ikke for konger å drikke vin, heller ikke for fyrster å drikke sterk drikk,</verse><verse id="5">for at de ikke skal drikke og glemme hva som er lov, og forvende retten for arminger.</verse><verse id="6">Gi sterk drikk til den som er sin undergang nær, og vin til den som er bedrøvet i sjelen!</verse><verse id="7">La ham få drikke, så han glemmer sin fattigdom og ikke lenger minnes sin plage!</verse><verse id="8">Lukk opp din munn for den stumme! Tal saken for alle dem som er nær ved å forgå!</verse><verse id="9">Lukk opp din munn, døm rettferdig og hjelp armingen og den fattige til hans rett!</verse><verse id="10">En god kone - hvem finner henne? Langt mer enn perler er hun verd.</verse><verse id="11">Hennes manns hjerte stoler på henne, og på vinning skorter det ikke.</verse><verse id="12">Hun gjør ham godt og intet ondt alle sitt livs dager.</verse><verse id="13">Hun sørger for ull og lin, og hennes hender arbeider med lyst.</verse><verse id="14">Hun er som en kjøpmanns skip, hun henter sitt brød langveis fra.</verse><verse id="15">Hun står opp mens det ennå er natt, og gir sine husfolk brød og sine piker deres arbeid for dagen.</verse><verse id="16">Hun tenker på en mark og får tak i den! For det hun tjener med sine hender, planter hun en vingård.</verse><verse id="17">Hun binder opp om seg med kraft og gjør sine armer sterke.</verse><verse id="18">Hun merker at det går godt med hennes arbeid, hennes lampe slokkes ikke om natten.</verse><verse id="19">Hun legger sine hender på rokken, og hennes fingrer tar fatt på teinen.</verse><verse id="20">Hun åpner sin hånd for den trengende og rekker ut sine hender til den fattige.</verse><verse id="21">Hun frykter ikke snøen for sitt hus, for hele hennes hus er kledd i skarlagenfarget ull.</verse><verse id="22">Hun gjør seg tepper, fint lin og purpur er hennes kledning.</verse><verse id="23">Hennes mann er kjent i byens porter, der han sitter sammen med landets eldste.</verse><verse id="24">Hun lager skjorter og selger dem, og belter leverer hun til kjøpmannen.</verse><verse id="25">Kraft og verdighet er hennes klær, og hun ler av den kommende tid.</verse><verse id="26">Hun åpner sin munn med visdom, og kjærlig formaning er på hennes tunge.</verse><verse id="27">Hun holder øye med hvordan det går til i hennes hus, og dovenskaps brød eter hun ikke.</verse><verse id="28">Hennes sønner står opp og priser henne lykkelig. Hennes mann står opp og roser henne:</verse><verse id="29">Mange dyktige kvinner finnes, men du overgår dem alle!</verse><verse id="30">Ynde svikter og skjønnhet forgår, men en kvinne som frykter Herren, hun skal roses.</verse><verse id="31">Gi henne av hennes arbeids frukt, hennes gjerninger skal prise henne i byens porter.</verse></chapter></book><book id="21" name="Forkynneren" shortname="ecc"><chapter id="1"><verse id="1">Ord av Forkynneren, sønn av David, konge i Jerusalem.</verse><verse id="2">Tomhet og atter tomhet, sier Forkynneren, tomhet og atter tomhet! Alt er tomhet.</verse><verse id="3">Hva vinning har mennesket av alt sitt strev, som han plager seg med under solen?</verse><verse id="4">Slekt går, og slekt kommer, men jorden står alltid ved lag.</verse><verse id="5">Solen går opp, og solen går ned, og skynder seg tilbake til stedet der den går opp.</verse><verse id="6">Vinden blåser mot sør, så dreier den mot nord. Den vender og snur seg under sin gang og begynner så igjen sitt løp.</verse><verse id="7">Alle bekker renner ut i havet, men havet blir ikke fullt. Til det stedet som bekkene går, dit går de alltid igjen.</verse><verse id="8">Alle ting strever seg trett, mer enn noen kan si. Øyet blir ikke mett av å se, og øret blir ikke fullt av å høre.</verse><verse id="9">Det som har vært, er det som skal bli. Det som er hendt, er det som skal hende. Det er intet nytt under solen.</verse><verse id="10">Blir det sagt om noe: Se, dette er nytt! - så har det vært til for lenge siden, i svunne tider som var før oss.</verse><verse id="11">Ingen minnes dem som før har levd, heller ikke vil de som siden skal komme, leve i minnet hos dem som kommer etter dem.</verse><verse id="12">Jeg, Forkynneren, var konge over Israel i Jerusalem.</verse><verse id="13">Jeg vendte mitt hjerte til å ransake og utforske med visdom alt det som hender under himmelen. Det er en ond plage, som Gud har gitt menneskenes barn å plage seg med.</verse><verse id="14">Jeg så alt det som ble gjort under solen, og se, alt sammen var tomhet og jag etter vind.</verse><verse id="15">Det som er kroket, kan ikke bli rett. Det som mangler, kan ingen regne med.</verse><verse id="16">Jeg talte med meg selv i mitt indre og sa: Se, jeg er blitt større og rikere i visdom enn alle som har hersket over Jerusalem før meg. Mitt hjerte har skuet stor visdom og kunnskap.</verse><verse id="17">Jeg vendte mitt hjerte til å kjenne visdommen og forstå dårskap og uforstand. Men jeg skjønte at også dette var jag etter vind.</verse><verse id="18">For med stor visdom følger stor gremmelse. Den som øker kunnskap, øker smerte.</verse></chapter><chapter id="2"><verse id="1">Jeg sa til mitt hjerte: Vel, jeg vil prøve deg med glede! Nyt det som godt er! - Men se, også det var tomhet.</verse><verse id="2">Til latteren sa jeg: Du er gal! Og til gleden: Hva gagn gjør du?</verse><verse id="3">Jeg tenkte i mitt indre på å la legemet forfriske seg med vin, mens jeg likevel lot hjertet lede meg med visdom - jeg tenkte på å holde fast på dårskap til jeg fikk se hva som var godt for menneskenes barn å gjøre under himmelen alle deres levedager.</verse><verse id="4">Jeg utførte store arbeider. Jeg bygde meg hus, jeg plantet meg vingårder,</verse><verse id="5">jeg gjorde meg hager og parker og plantet i dem alle slags frukttrær,</verse><verse id="6">jeg gjorde meg vanndammer til å vanne en skog av voksende trær.</verse><verse id="7">Jeg kjøpte meg treller og trellkvinner. Jeg hadde tjenestefolk som var født i mitt hus. Jeg fikk meg også stor buskap, både stort og smått, mer enn alle som hadde vært før meg i Jerusalem.</verse><verse id="8">Jeg samlet meg også sølv og gull og kostbare skatter som kom fra fremmede konger og land. Jeg fikk meg sangere og sangerinner og det som er menneskenes lyst: en hustru og flere.</verse><verse id="9">Jeg ble større og mektigere enn alle som hadde vært før meg i Jerusalem. Og min visdom hadde ikke forlatt meg.</verse><verse id="10">Alt øynene mine hadde lyst til, lot jeg dem få. Jeg nektet ikke mitt hjerte noen glede. Hjertet hadde glede av alt mitt strev, dette var det jeg hadde igjen for alt mitt strev.</verse><verse id="11">Men når jeg så på alt det som mine hender hadde gjort, og på den plage det hadde kostet meg, da så jeg at alt sammen var tomhet og jag etter vind. Det er ikke noen vinning å nå under solen.</verse><verse id="12">Så ga jeg meg til å se på visdom og på galskap og dårskap. For hva vil det menneske gjøre som kommer etter kongen? Det samme som andre har gjort for lenge siden.</verse><verse id="13">Da så jeg at visdommen har samme fortrinn fremfor dårskapen som lyset har fremfor mørket.</verse><verse id="14">Den vise har øyne i hodet, men dåren vandrer i mørket. Men jeg skjønte også at det går den ene som den andre.</verse><verse id="15">Da sa jeg i mitt hjerte: Slik som det går dåren, slik vil det også gå meg. Hva skal da all min visdom tjene til? Og jeg sa i mitt hjerte: Også dette er tomhet.</verse><verse id="16">For minnet om den vise vil like så lite vare til evig tid som minnet om dåren. I kommende dager vil jo alt sammen for lengst være glemt. Må ikke den vise dø like så vel som dåren?</verse><verse id="17">Da fikk jeg avsky for livet. Det var ondt i mine øyne, alt det som skjer under solen. For alt sammen er tomhet og jag etter vind.</verse><verse id="18">Og jeg avskydde alt mitt strev, det som jeg hadde plaget meg med under solen. For jeg skulle etterlate det til dem som kommer etter meg.</verse><verse id="19">Hvem vet om det blir en vis eller en dåre? Og enda skal han råde over alt det jeg har vunnet ved mitt strev og min visdom under solen. Også det er tomhet.</verse><verse id="20">Da ble jeg fortvilet i mitt hjerte over alt strevet som jeg hadde plaget meg med under solen.</verse><verse id="21">For er det et menneske som har gjort sitt arbeid med visdom og kunnskap og dyktighet, så må han likevel gi det fra seg som arv til en som ikke har hatt noe bry med det. Også dette er tomhet og et stort onde.</verse><verse id="22">Hva har mennesket igjen for all sin plage og for sitt hjertes streben, som han har gjort seg umak med under solen?</verse><verse id="23">Alle hans dager er jo fulle av smerte, og alt hans strev er bare gremmelse. Selv om natten har hans hjerte ikke ro. Også dette er tomhet.</verse><verse id="24">Er det da ikke det beste for mennesket at han kan ete og drikke og unne seg gode dager til gjengjeld for sitt strev? Jeg så at også dette kommer fra Guds hånd.</verse><verse id="25">For hvem kunne ete og hvem kunne nyte mer enn jeg?</verse><verse id="26">Det menneske som tekkes Gud, gir han visdom og kunnskap og glede. Men synderen gir han den umaken å sanke og samle for å gi det til den som behager Gud. Også dette er tomhet og jag etter vind.</verse></chapter><chapter id="3"><verse id="1">Alt har sin tid, og en tid er det satt for alt det som skjer under himmelen.</verse><verse id="2">Det er en tid til å fødes og en tid til å dø, en tid til å plante og en tid til å rykke opp det som er plantet,</verse><verse id="3">en tid til å drepe og en tid til å lege, en tid til å rive ned og en tid til å bygge opp,</verse><verse id="4">en tid til å gråte og en tid til å le, en tid til å klage og en tid til å danse,</verse><verse id="5">en tid til å kaste bort steiner og en tid til å samle steiner, en tid til å ta i favn og en tid til å holde seg fra favntak,</verse><verse id="6">en tid til å søke og en tid til å tape, en tid til å gjemme og en tid til å kaste,</verse><verse id="7">en tid til å rive i stykker og en tid til å sy sammen, en tid til å tie og en tid til å tale,</verse><verse id="8">en tid til å elske og en tid til å hate, en tid til krig og en tid til fred.</verse><verse id="9">Hva vinning har den som arbeider, av det strevet han har med det?</verse><verse id="10">Jeg så den plage som Gud har gitt menneskenes barn å plage seg med.</verse><verse id="11">Alt har Gud gjort vakkert i sin tid. Også evigheten har han lagt i deres hjerte, men likevel kan mennesket ikke forstå det verk Gud gjør, fra begynnelsen til enden.</verse><verse id="12">Jeg skjønte at de ikke har noe annet gode enn å glede seg og nyte godene i livet.</verse><verse id="13">Men når et menneske, hvem det så er, får ete og drikke og unne seg gode dager til gjengjeld for alt sitt strev, så er også det en Guds gave.</verse><verse id="14">Jeg forsto at alt det Gud gjør, det varer evig. Ingen kan legge noe til, og ingen kan ta noe fra. Slik har Gud gjort for at vi skal frykte ham.</verse><verse id="15">Det som er, det var allerede før, og det som skal bli, det har også vært før. Gud søker fram igjen det som svant.</verse><verse id="16">Videre så jeg under solen: På dommersetet satt gudløsheten. Der rettferdighet skulle råde, der rådde gudløshet.</verse><verse id="17">Da sa jeg i mitt hjerte: Gud skal dømme den rettferdige så vel som den gudløse. Hos ham er det fastsatt en tid for alt som skal skje og for alt som gjøres.</verse><verse id="18">Jeg sa i mitt hjerte: Dette skjer for menneskenes barns skyld, for at Gud kan prøve dem, og de kan se at de i seg selv ikke er annet enn dyr.</verse><verse id="19">For det går menneskenes barn som det går dyrene, den samme skjebnen rammer dem. Den ene dør, og det gjør også den andre. Én livsånde har de alle. Mennesket har ikke noe fortrinn fremfor dyret. For alt er tomhet.</verse><verse id="20">De farer alle til ett sted - de er alle blitt til av støv, og de vender alle tilbake til støvet.</verse><verse id="21">Hvem vet om menneskenes ånd stiger opp, og om dyrets ånd farer ned til jorden?</verse><verse id="22">Og jeg så at det ikke er noe bedre for mennesket enn at han gleder seg ved sitt arbeid. Det er det gode som blir ham til del. For hvem lar ham få se det som skal komme etter ham?</verse></chapter><chapter id="4"><verse id="1">Videre så jeg alle de voldsgjerninger som skjer under solen. Jeg så de undertryktes gråt - og det var ingen som trøstet dem. Jeg så voldsmenn bruke makt mot dem, og det var ingen som trøstet dem.</verse><verse id="2">Da priste jeg de døde. De som allerede hadde fått dø, var lykkelige fremfor de levende, de som ennå var i live.</verse><verse id="3">Men fremfor dem begge priste jeg lykkelig den som ennå ikke er til, som ikke har sett de onde gjerninger som skjer under solen.</verse><verse id="4">Og jeg så at alt strev og all dyktighet i arbeid har sin grunn i at den enes ærgjerrighet er større enn den andres. Også det er tomhet og jag etter vind.</verse><verse id="5">Dåren legger hendene i fanget og tærer på sitt eget kjøtt.</verse><verse id="6">Bedre er en håndfull ro enn begge never fulle av strev og jag etter vind.</verse><verse id="7">Enda mer tomhet ble jeg var under solen:</verse><verse id="8">En mann kan stå helt alene og ikke ha noen med seg, verken sønn eller bror. Likevel er det ingen ende på alt hans strev, og hans øyne blir ikke mett av rikdom. Men hvem strever jeg for når jeg nekter meg selv det som godt er? Også det er tomhet, en ond plage er det.</verse><verse id="9">Bedre å være to enn én, for de har god lønn for sitt strev.</verse><verse id="10">Om de faller, kan den ene reise den andre opp. Men stakkars den som er alene! Faller han, har han ingen til å reise seg opp.</verse><verse id="11">Likeså er det når to ligger sammen, så de blir varme. Men hvordan kan den som ligger alene, bli varm?</verse><verse id="12">Om noen kan vinne over den som er alene, så kan to holde stand mot ham. Tredobbel tråd kan ikke så lett slites av.</verse><verse id="13">Bedre å være en fattig og vis ungdom enn en gammel dåre av en konge, som ikke lenger har vett til å la seg advare.</verse><verse id="14">Den ene kommer ut fra fengselet og blir konge, enda han var født i fattigdom mens den andre var konge.</verse><verse id="15">Jeg så alle de levende som ferdes under solen, følge med den unge mannen, han den nye, som skulle tre i den gamles sted.</verse><verse id="16">Det var ingen ende på alt det folk han var fører for. Likevel har etterkommerne ingen glede av ham. For også dette er tomhet og jag etter vind.</verse></chapter><chapter id="5"><verse id="1">Vær ikke for snar med din munn, og la ikke ditt hjerte forhaste seg med å bære fram et ord for Guds åsyn! For Gud er i himmelen og du på jorden, la derfor dine ord være få!</verse><verse id="2">For av mye strev og kav kommer drømmer, og med mange ord følger dårlig tale.</verse><verse id="3">Når du gjør Gud et løfte, så dryg ikke med å holde det, for han har ikke behag i dårer! Hold det du lover!</verse><verse id="4">Bedre er det at du ikke lover, enn at du lover og ikke holder det.</verse><verse id="5">La ikke din munn føre synd over ditt legeme og si ikke til Guds sendebud: Det var av vanvare jeg gjorde det! - Hvorfor skal Gud harmes over din tale og ødelegge dine henders verk?</verse><verse id="6">For der det er mange drømmer, er det også stor tomhet, likeså der det er mange ord. Frykt heller Gud!</verse><verse id="7">Om du ser at den fattige undertrykkes, og at rett og rettferdighet blir trådt under fot i landet, så undre deg ikke over den tingen! For den som er høytstående, har en høyere til å vokte på seg, og en Høyeste vokter på dem begge.</verse><verse id="8">Tross alt dette er det til gagn for et land at det har en konge som sørger for at landet dyrkes.</verse><verse id="9">Den som elsker penger, blir ikke mett av penger. Og den som elsker rikdom, får aldri nok. Også det er tomhet.</verse><verse id="10">Jo mer gods, dess flere til å fortære det! Og hva gagn har eieren av det, annet enn at han får se det?</verse><verse id="11">Arbeiderens søvn er søt, enten han spiser lite eller mye. Men den rikes metthet lar ham ikke få sove.</verse><verse id="12">Det er et stort onde, som jeg har sett under solen: rikdom gjemt av sin eier til hans egen ulykke.</verse><verse id="13">Går så denne rikdommen tapt ved et uhell, og han har fått en sønn, så blir det ikke noe tilbake for ham.</verse><verse id="14">Som han kom ut av mors liv, skal han igjen gå bort, naken som han kom. Ingenting av det han strever for, kan han ta med seg.</verse><verse id="15">Også dette er et stort onde: Nøyaktig som han kom, skal han gå bort. Hva vinning har han da av at han strever etter vind?</verse><verse id="16">Dessuten spiser han alle sine dager sitt brød i mørket, sorgfull og syk og harm er han.</verse><verse id="17">Se, dette er det jeg har funnet godt og vakkert: å ete og drikke og gjøre seg til gode til gjengjeld for alt det strev som en plager seg med under solen, alle de levedager Gud gir. Det er det gode som blir ham til del.</verse><verse id="18">Når Gud gir et menneske rikdom og skatter og setter ham i stand til å nyte godt av det og ta det som blir ham til del, og glede seg i sitt strev, så er det en Guds gave.</verse><verse id="19">For da vil han ikke tenke så meget på sine levedager, fordi Gud svarer ham med å gi ham glede i hjertet.</verse></chapter><chapter id="6"><verse id="1">Det er en ulykke jeg har sett under solen, som hviler tungt på mennesket:</verse><verse id="2">Gud gir en mann rikdom og skatter og ære, så han for sin del ikke mangler noe han ønsker. Men Gud setter ham ikke i stand til å nyte godt av det. En fremmed mann får nyte av det. Dette er tomhet og en ond lidelse.</verse><verse id="3">Om en mann får hundre barn og lever i mange år, så tallet på hans levedager blir stort, men hans sjel ikke mettes av det gode og han heller ikke får noen gravferd, da sier jeg: Et ufullbåret foster er bedre stilt enn han.</verse><verse id="4">For det kommer med tomhet og går bort i mørke, og med mørket blir dets navn skjult.</verse><verse id="5">Det har verken sett eller kjent solen. Det har mer ro enn han.</verse><verse id="6">Og om han så hadde levd tusen år to ganger, men ikke fått nyte noe godt - går ikke alt til ett sted?</verse><verse id="7">Alt menneskets strev er for munnen, og likevel får han aldri stilt sin trang.</verse><verse id="8">Hva fortrinn har den vise fremfor dåren? Hva hjelper det en stakkar om han vet hvordan han skal skikke seg blant de levende?</verse><verse id="9">Bedre er det at øynene stanser ved det en har, enn at sjelen farer urolig om. Også det er tomhet og jag etter vind.</verse><verse id="10">Alt som er til, er for lenge siden nevnt ved navn. Det er kjent hva et menneske skal bli. Han kan ikke gå i rette med den som er sterkere enn han.</verse><verse id="11">Det er mange ord som bare øker tomheten - hva gagn har mennesket av det?</verse><verse id="12">Hvem vet hva som gagner et menneske i livet, i alle hans tomme levedager - dem han tilbringer som en skygge? Og hvem kan si et menneske hva som skal hende under solen etter hans tid?</verse></chapter><chapter id="7"><verse id="1">Bedre et godt navn enn god olje. Bedre dødsdagen enn fødselsdagen.</verse><verse id="2">Bedre er det å gå til sørgehus enn til gjestebud. For i sørgehuset ender hvert menneskes liv, og den som lever, skal legge seg det på hjertet.</verse><verse id="3">Bedre er sorg enn latter, for et sørgmodig ansikt kan gjøre hjertet vel.</verse><verse id="4">De vises hjerte er i sorgens hus, mens dårenes hjerte er i gledens hus.</verse><verse id="5">Bedre er det å høre skjenn av en vis enn å høre sang av dårer.</verse><verse id="6">For som tornene spraker under gryten, slik er det når dåren ler. Også dette er tomhet.</verse><verse id="7">Utpressing gjør den vise til dåre, og bestikkelse ødelegger hjertet.</verse><verse id="8">Bedre er slutten på en ting enn begynnelsen, bedre å være tålmodig enn overmodig.</verse><verse id="9">Vær ikke for hastig i din ånd til å bli vred, for vreden bor i dårers barm.</verse><verse id="10">Si ikke: Hva kommer det av at de gamle dager var bedre enn de som nå er? For det er ikke av visdom du spør om det.</verse><verse id="11">Visdom er jevngod med arvegods, ja, enda bedre for den som ser solen.</verse><verse id="12">For å være i visdommens skygge, er som å være i skyggen av rikdom. Men kunnskapens fortrinn er at visdommen holder sin eier i live.</verse><verse id="13">Se på Guds verk! Hvem kan gjøre rett det som han har gjort kroket?</verse><verse id="14">På en god dag skal du være ved godt mot, og på en ond dag skal du tenke på at Gud har gjort den også, like så vel som den andre, for at mennesket ikke skal finne ut noe om det som kommer etter.</verse><verse id="15">Alt dette har jeg sett i mitt tomme liv: Mang en rettferdig går til grunne tross sin rettferd, og mang en ugudelig lever lenge tross sin ondskap.</verse><verse id="16">Vær ikke altfor rettferdig og te deg ikke overvettes vis! Hvorfor vil du ødelegge deg selv?</verse><verse id="17">Vær ikke altfor urettferdig og vær ikke en dåre! Hvorfor vil du dø før tiden?</verse><verse id="18">Det er godt at du holder fast ved det ene, men du skal heller ikke slippe det andre. For den som frykter Gud, finner en vei ut av alt dette.</verse><verse id="19">Visdommen er et sterkere vern for den vise enn ti mektige menn i en by.</verse><verse id="20">Det finnes ikke et rettferdig menneske på jorden som bare gjør godt og aldri synder.</verse><verse id="21">Bry deg heller ikke om alt det folk sier, ellers kunne du få høre din tjener forbanne deg!</verse><verse id="22">For du vet jo med deg selv at også du mang en gang har forbannet andre.</verse><verse id="23">Alt dette har jeg prøvd med visdom. Jeg sa: Jeg vil vinne visdom, men den er ennå langt borte fra meg.</verse><verse id="24">Det som er langt borte og dypt, dypt skjult - hvem kan finne det?</verse><verse id="25">Jeg vendte mitt hjerte til å vinne kunnskap, til å granske og søke etter visdom og forklaring. Jeg ville forstå at ugudelighet er dårskap, og at dårskapen er galskap.</verse><verse id="26">Jeg fant noe som er bitrere enn døden: Den kvinne hvis hjerte er en snare. Hennes hender er lenker. Den som behager Gud, slipper fra henne, men synderen blir fanget av henne.</verse><verse id="27">Se, dette fant jeg ut, sier Forkynneren. Jeg la det ene til det andre for å finne hovedsummen.</verse><verse id="28">Det som jeg stadig har søkt, men ikke har funnet, er dette: én mann har jeg funnet blant tusen, men en kvinne har jeg ikke funnet blant dem alle!</verse><verse id="29">Se, dette er det eneste jeg har funnet ut: Gud skapte mennesket som det skulle være, men de har mange underlige ting for seg.</verse></chapter><chapter id="8"><verse id="1">Hvem er som den vise, og hvem forstår å tyde tingene? Visdommen gjør menneskets ansikt lyst, og det harde uttrykket hans forvandles.</verse><verse id="2">Jeg sier: Rett deg etter kongens bud, gjør det på grunn av den eden du har sverget ved Gud.</verse><verse id="3">Vær ikke for snar til å forlate ham, og vær ikke med på noe som er ondt! For han gjør alt det han vil.</verse><verse id="4">Kongens ord er mektig, og hvem tør si til ham: Hva gjør du?</verse><verse id="5">Den som holder budet, skal ikke lide noe ondt. Den vises hjerte skal få kjenne tid og dom.</verse><verse id="6">For alle ting har sin tid og sin dom. Hvert menneskes onde gjerning kommer til å hvile tungt på ham.</verse><verse id="7">Han vet ikke hva som skal hende. Hvem kan si ham hvordan det vil gå?</verse><verse id="8">Et menneske har ikke herredømme over vinden, så han kan holde den tilbake. Heller ikke har noen makt over dødsdagen. Det er ingen fritakelse i krig, slik kan heller ikke ugudelighet frelse sin mann.</verse><verse id="9">Alt dette har jeg sett. Jeg har gitt akt på alt det som hender under solen, i en tid da det ene mennesket hersket over det andre og voldte ham ulykke.</verse><verse id="10">Videre så jeg at ugudelige ble jordfestet og kom til hvile, men at de som hadde gjort rett, måtte dra bort fra Den Helliges bolig, og ble glemt i byen. Også dette er tomhet.</verse><verse id="11">Fordi dommen over den onde gjerning ikke fullbyrdes straks, derfor svulmer hjertet i menneskenes barm, så de drister seg til å gjøre det som er ondt.</verse><verse id="12">Hundre ganger gjør synderen det som ondt er, og likevel lever han lenge. Likevel vet jeg jo at det skal gå de gudfryktige vel, de som frykter Gud,</verse><verse id="13">men at det ikke skal gå den ugudelige vel, han er lik skyggen, han skal ikke leve lenge, fordi han ikke frykter Gud.</verse><verse id="14">Det er noe tomt som hender på jorden: at det går noen rettferdige som om de hadde handlet slik ugudelige gjør, og at det går noen ugudelige som om de hadde gjort rettferdige menneskers gjerninger. Jeg sier at også dette er tomhet.</verse><verse id="15">Så priste jeg da gleden. Mennesket har ikke noe annet godt under solen enn å ete og drikke og være glad. Dette følger ham under hans strev i de levedager som Gud har gitt ham under solen.</verse><verse id="16">Jeg vendte mitt hjerte til å lære visdom å kjenne, og jeg så på det strev og kav folk har her på jorden - verken dag eller natt får de søvn på sine øyne.</verse><verse id="17">Da så jeg at det er slik med alt Guds verk at menneskene ikke kan utgrunne det som hender under solen. Hvor meget et menneske så strever med å granske det, kan han likevel ikke utgrunne det. Og selv om han sier at han nok skal forstå det, er han likevel ikke i stand til å finne det ut.</verse></chapter><chapter id="9"><verse id="1">Alt dette har jeg tatt meg til hjertet, og jeg har forsøkt å forklare at de rettferdige og de vise og deres gjerninger er i Guds hånd. Men ikke noe menneske vet om det er kjærlighet eller hat som venter ham.</verse><verse id="2">For det samme skjer dem alle. Det samme hender med den rettferdige som med den ugudelige, med den gode og rene som med den urene, med den som ofrer som med den som ikke ofrer. Det går med den gode som med synderen, med den som sverger som med den som er redd for å sverge.</verse><verse id="3">Det er en ond ting ved alt det som hender under solen, at det går alle på samme vis. Menneskenes hjerte er fullt av det som er ondt, og det er uforstand i deres hjerte så lenge de lever. Siden går de av sted til de døde.</verse><verse id="4">For hvem er det vel som slipper? Det er håp for dem som lever. En levende hund er bedre enn en død løve.</verse><verse id="5">For de levende vet at de skal dø. Men de døde vet ikke noen ting, de får ikke lenger noen lønn, for minnet om dem er glemt.</verse><verse id="6">Det er for lenge siden forbi med både deres kjærlighet og deres hat og deres ærgjerrighet, i all evighet har de ikke mer noen del i alt det som hender under solen.</verse><verse id="7">Så et da ditt brød med glede og drikk din vin vel til mote! For Gud har for lenge siden godkjent det du gjør.</verse><verse id="8">La klærne dine alltid være hvite, og la det ikke mangle olje på hodet ditt!</verse><verse id="9">Nyt livet med en kone som du elsker, alle dager i ditt tomme liv, som Herren har gitt deg under solen - alle dine tomme dager! For det er din del i livet, i ditt strev som du plager deg med under solen.</verse><verse id="10">Alt det din hånd er i stand til å gjøre, gjør det med all din kraft! For det finnes verken gjerning eller planer eller kunnskap eller visdom i dødsriket, dit du går.</verse><verse id="11">Videre så jeg under solen at det ikke er sikkert at de som er lette på foten, vinner løpet, eller at heltene seirer i krigen, eller at de vise kan få seg brød, eller at de forstandige kan vinne rikdom, eller at de kloke vinner gunst. For tid og hendelser møter dem alle.</verse><verse id="12">Menneskene kjenner like så lite sin tid som fiskene som fanges i det onde garnet, eller fuglene som blir fanget i snaren. Likesom de, fanges også menneskenes barn i en ond tid, når den plutselig kommer over dem.</verse><verse id="13">Denne visdom så jeg også under solen, og den syntes stor for meg:</verse><verse id="14">Det var en liten by, og i den var det noen få menn. Så kom det en stor konge og omringet byen og bygde store voller mot den.</verse><verse id="15">Men i byen var det en fattig vismann, og han berget byen ved sin visdom. Men det var ikke et menneske som mintes denne fattige mannen.</verse><verse id="16">Da sa jeg: Visdom er bedre enn styrke. Men den fattiges visdom er foraktet. Folk hører ikke på hans ord.</verse><verse id="17">De vises ord som høres i ro, er bedre enn rop fra en hersker blant dårene.</verse><verse id="18">Visdom er bedre enn krigsvåpen. Men én synder kan ødelegge mye godt.</verse></chapter><chapter id="10"><verse id="1">Døde fluer får salveblanderens salve til å lukte ille og gjære. Et lite grann dårskap veier mer enn visdom og ære.</verse><verse id="2">Den vises hjerte er vendt til høyre, men dårens hjerte er vendt til venstre.</verse><verse id="3">Hvor som helst dåren ferdes, mangler han forstand. Han lar alle merke at han er en dåre.</verse><verse id="4">Om herskerens vrede reiser seg mot deg, så forlat ikke din post! Sindighet holder nede store synder.</verse><verse id="5">Det er et onde som jeg har sett under solen, et feilgrep fra den som har makten:</verse><verse id="6">Dårskapen sitter i mange høye stillinger, mens fornemme folk må sitte lavt.</verse><verse id="7">Jeg har sett tjenere ri på hester og fyrster gå til fots som tjenere.</verse><verse id="8">Den som graver en grav, kan falle i den. Og den som river et gjerde, kan bli bitt av en orm.</verse><verse id="9">Den som bryter stein, kan få skade av det. Den som hogger ved, kan komme i fare ved det.</verse><verse id="10">Når øksen er sløv, og han ikke har slipt eggen, så må han bruke dess større kraft. Men visdom er en fordel som gir resultat.</verse><verse id="11">Hvis ormen biter før besvergelsen, har besvergeren ingen nytte av sin tunge.</verse><verse id="12">Velgjørende er ord fra den vises munn, men dårens lepper ødelegger ham selv.</verse><verse id="13">De første ordene fra dårens munn er dårskap, og slutten på hans tale er ond galskap.</verse><verse id="14">Dåren taler mange ord, enda mennesket ikke vet hva som skal hende. Hvem sier ham hva som skal hende etter hans tid?</verse><verse id="15">Dårens strev tretter ham fordi han ikke vet veien til byen.</verse><verse id="16">Ve deg, du land, når din konge er et barn og dine fyrster holder festmåltid om morgenen!</verse><verse id="17">Lykkelig, du land, som har en konge av edel byrd og fyrster som holder måltid i sømmelig tid, som menn og ikke som drikkebrødre!</verse><verse id="18">Når latskapen råder, synker bjelkene sammen. Lar en hendene henge, så drypper det inne i huset.</verse><verse id="19">For å more seg holder de gjestebud, og vinen legger glede over livet. Alt dette kan en få for penger.</verse><verse id="20">Ikke engang i dine tanker må du forbanne kongen. Selv ikke i ditt sengekammer må du forbanne den rike. For himmelens fugler bærer lyden av sted, vingede skapninger melder dine ord.</verse></chapter><chapter id="11"><verse id="1">Kast ditt brød på vannet, for i tidens løp skal du finne det igjen.</verse><verse id="2">Del ut til sju, ja, til åtte. For du vet ikke hvilken ulykke som kan hende på jorden.</verse><verse id="3">Når skyene blir fulle av regn, tømmer de det ut over jorden. Som treet faller, slik blir det liggende, enten det er mot sør eller mot nord.</verse><verse id="4">Den som stadig akter på vinden, kommer ikke til å så, og den som stadig ser på skyene, kommer ikke til å høste.</verse><verse id="5">Like lite som du vet hva vei vinden farer, eller hvordan benene blir dannet i mors liv, like lite vet du hva Gud vil gjøre, han som gjør det alt sammen.</verse><verse id="6">Så ut din sæd om morgenen, og la ikke hånden hvile når det lir mot kveld. For du vet ikke hva som vil lykkes, det ene eller det andre, eller om begge deler er gode.</verse><verse id="7">Lyset er herlig! Det er godt for øynene å få se solen.</verse><verse id="8">Om et menneske lever i mange år, skal han glede seg i dem alle, og huske de mørke dagene, for de blir mange. Alt som skal komme, er tomhet.</verse><verse id="9">Gled deg i din ungdom, du unge! La ditt hjerte være vel til mote i din ungdoms dager. Vandre på ditt hjertes veier og etter det dine øyne ser. Men vit: for alt dette vil Gud føre deg fram for dommen.</verse><verse id="10">Få vekk gremmelse fra hjertet og hold alt ondt borte fra legemet! For ungdom og morgenrøde er tomhet.</verse></chapter><chapter id="12"><verse id="1">Tenk på din skaper i din ungdoms dager, før de onde dagene* kommer, og det lir mot de årene da du må si: Jeg har ingen glede av dem,</verse><verse id="2">før solen og lyset og månen og stjernene fordunkles, og skyene kommer igjen etter regnet.</verse><verse id="3">Da skjelver husets voktere*. De sterke menn** blir bøyd. De som maler*** på kvernen, stanser arbeidet, fordi de er blitt for få. Og det mørkner for dem som ser ut gjennom vinduene****.</verse><verse id="4">Begge dørene til gaten* blir stengt, mens kvernduren blir svak. En står opp når fuglene kvitrer, men alle sangmøyene er lavmælte.</verse><verse id="5">En frykter for hver bakke, det lurer skremsler ved veien. Mandeltreet blomstrer*, gresshoppen sleper seg fram, kapersen mister sin kraft**. For mennesket drar bort til sin evige bolig - de sørgende går allerede og venter på gaten.</verse><verse id="6">Tenk på din skaper før sølvsnoren slites over, og gullskålen slås i stykker, og krukken brytes i stykker ved kilden, og hjulet knuses og faller ned i brønnen,</verse><verse id="7">før støvet vender tilbake til jorden og blir som det var før, og ånden vender tilbake til Gud, som ga den.</verse><verse id="8">Tomhet og atter tomhet, sier Forkynneren. Alt er tomhet!</verse><verse id="9">For øvrig er å si at Forkynneren var en vismann, og at han også lærte folket kunnskap. Han grunnet og gransket, og han laget mange ordspråk.</verse><verse id="10">Forkynneren søkte å finne velgjørende ord, og her er skrevet det som riktig er, sannhets ord.</verse><verse id="11">De vises ord er som brodder. Visdomsspråk som er samlet, sitter fast som nagler. De er gitt av den ene og samme hyrde.</verse><verse id="12">For øvrig: la deg advare, min sønn! Det er ingen ende på all bokskrivingen. Mye gransking tretter legemet.</verse><verse id="13">Slutten på det hele, etter at alt er hørt, er dette: Frykt Gud og hold hans bud! Det er noe som gjelder alle mennesker.</verse><verse id="14">For hver gjerning vil Gud føre fram for dommen over alt som er skjult, enten det er godt eller ondt.</verse></chapter></book><book id="22" name="Høysangen" shortname="sng"><chapter id="1"><verse id="1">Høysangen av Salomo.</verse><verse id="2">Å, ville han bare kysse meg med kyss av sin munn! For din kjærlighet er bedre enn vin.</verse><verse id="3">Nydelig er duften av dine salver, ditt navn er en utgytt salve. Derfor elsker jomfruene deg.</verse><verse id="4">Ta meg med deg! La oss skynde oss! Kongen har ført meg inn i sine kamre. Vi vil fryde og glede oss i deg, vi vil prise din kjærlighet mer enn vin. Med rette elsker de deg.</verse><verse id="5">Sort er jeg, men yndig, dere Jerusalems døtre - som Kedars telter, som Salomos telttepper.</verse><verse id="6">Stirr ikke på meg, fordi jeg er så mørk, fordi solen har brent meg! Min mors sønner ble harme på meg, de satte meg til å vokte vingårdene. Min egen vingård har jeg ikke voktet.</verse><verse id="7">Si meg, du som min sjel elsker: Hvor vokter du hjorden? Hvor lar du den hvile om middagen? Hvorfor skal jeg være som en tilsløret kvinne som går omkring ved dine venners flokker?</verse><verse id="8">Vet du det ikke, du vakreste blant kvinner, så følg sauenes spor og vokt dine kje ved gjeterhyttene!</verse><verse id="9">Med hestene foran faraos vogner vil jeg ligne deg, min kjæreste!</verse><verse id="10">Fagre er dine kinn mellom kjedene, din hals i perleradene.</verse><verse id="11">Gullkjeder vil vi lage til deg med sølvprikker på.</verse><verse id="12">Så lenge kongen satt ved sitt bord, ga min nardussalve sin duft.</verse><verse id="13">Min elskede er for meg en myrrapose som hviler mellom mine bryster.</verse><verse id="14">Min elskede er for meg en blomsterklase fra hennabusken i En-Gedis vingårder.</verse><verse id="15">Hvor vakker du er, min kjæreste, hvor vakker du er! Dine øyne er som duer.</verse><verse id="16">Hvor vakker du er, min elskede, hvor vakker du er! Og vårt leie er grønt.</verse><verse id="17">Sedrer er bjelkene i vårt hus, sypresser er tak og loft.</verse></chapter><chapter id="2"><verse id="1">Jeg er Sarons blomst, dalenes lilje.</verse><verse id="2">Som en lilje blant torner, slik er min kjæreste blant de unge kvinnene.</verse><verse id="3">Som et epletre blant skogens trær, slik er min elskede blant de unge menn. Å sitte i hans skygge er min lyst, hans frukt er søt for min gane.</verse><verse id="4">Han har ført meg til vinhuset, og hans banner over meg er kjærlighet.</verse><verse id="5">Styrk meg med druekaker, forfrisk meg med epler! For jeg er syk av kjærlighet.</verse><verse id="6">Hans venstre hånd er under mitt hode, og hans høyre hånd favner meg.</verse><verse id="7">Jeg ber dere inderlig, dere Jerusalems døtre, ved gasellene eller ved hindene på marken, at dere ikke vekker og ikke egger kjærligheten før den selv vil!</verse><verse id="8">Hør, der er min elskede! Se, der kommer han springende over fjellene, hoppende over haugene.</verse><verse id="9">Min elskede ligner en gasell eller en ung hjort. Se, der står han bak vår vegg. Han kikker inn gjennom gluggen, han gløtter inn gjennom gitteret.</verse><verse id="10">Min elskede tar til orde og sier til meg: Stå opp, min kjæreste, du min vakre, og kom ut!</verse><verse id="11">For se, nå er vinteren omme. Regnet er dratt forbi og er borte.</verse><verse id="12">Blomstene kommer til syne på marken. Sangens tid er inne, og turtelduens røst har latt seg høre i vårt land.</verse><verse id="13">Fikentreets frukter tar til å rødme, og vintrærnes blomster dufter. Stå opp og kom, min kjæreste! Du min fagre, så kom da!</verse><verse id="14">Min due i klippens kløfter, i fjelltindens ly! La meg se din skikkelse, la meg høre din røst! For din røst er blid og din skikkelse er fager.</verse><verse id="15">Fang revene for oss, de små revene som ødelegger vingårdene! Våre vingårder står jo i blomst.</verse><verse id="16">Min elskede er min, og jeg er hans, han som vokter sin hjord blant liljene.</verse><verse id="17">Innen dagen blir sval og skyggene flyr - vend om, min elskede, lik en gasell eller en ung hjort på de forrevne fjellene!</verse></chapter><chapter id="3"><verse id="1">På mitt leie lette jeg om natten etter ham som min sjel elsker. Jeg lette etter ham, men jeg fant ham ikke.</verse><verse id="2">Jeg vil stå opp og gå omkring i byen, på gatene og på torgene. Jeg vil lete etter ham som min sjel elsker. Jeg lette etter ham, men jeg fant ham ikke.</verse><verse id="3">Vekterne, som går omkring i byen, møtte meg. Har dere sett ham som min sjel elsker?</verse><verse id="4">Ikke før var jeg gått fra dem, så fant jeg ham som min sjel elsker. Jeg grep fatt i ham, og jeg slipper ham ikke før jeg har ført ham til min mors hus, til hennes kammer som har født meg.</verse><verse id="5">Jeg ber dere inderlig, dere Jerusalems døtre, ved gasellene eller ved hindene på marken, at dere ikke vekker og ikke egger kjærligheten, før den selv vil!</verse><verse id="6">Hvem er hun som kommer opp fra ørkenen, som røkstøtter, omduftet av myrra og virak, av alle kremmerens krydder?</verse><verse id="7">Se, det er Salomos bærestol med seksti krigsmenn omkring, av Israels krigsmenn.</verse><verse id="8">Alle er de væpnet med sverd, oppøvd i krig, hver med sverdet ved lend til vern mot nattens redsler.</verse><verse id="9">En bærestol laget kong Salomo seg av Libanons trær.</verse><verse id="10">Dens stolper laget han av sølv, dens ryggstø av gull, dens sete av purpur. Innvendig er den smykket i kjærlighet av Jerusalems døtre.</verse><verse id="11">Gå ut, dere Sions døtre, og se på kong Salomo med den kronen hans mor har kronet ham med på hans bryllupsdag, på hans hjertegledes dag!</verse></chapter><chapter id="4"><verse id="1">Hvor vakker du er, min kjæreste! Hvor vakker du er! Dine øyne er duer bak ditt slør. Ditt hår er som en flokk av geiter som leirer seg nedover Gilead-fjellet.</verse><verse id="2">Dine tenner er som en flokk av nyklipte sauer som stiger opp av badet. Alle har de tvillinger, og ingen blant dem er uten lam.</verse><verse id="3">Dine lepper er som en skarlagensnor, og din munn er yndig. Som et stykke granateple er din tinning bak ditt slør.</verse><verse id="4">Din hals er som Davids tårn, bygd til våpenhus. Tusen skjold henger på det, alle krigsmennenes skjold.</verse><verse id="5">Dine bryster er som tvillinger av en gasell som beiter mellom liljer.</verse><verse id="6">Når dagen blir sval og skyggene flyr, vil jeg gå til Myrra-åsen og til Virak-haugen.</verse><verse id="7">Alt er vakkert ved deg, min kjæreste. Det er ikke noen lyte på deg.</verse><verse id="8">Kom med meg fra Libanon, min brud! Kom med meg fra Libanon! Se ut fra Amanas topp, fra toppen av Senir og Hermon, fra løvenes bosteder, fra panternes fjell!</verse><verse id="9">Du har vunnet mitt hjerte, min søster, min brud! Du har vunnet mitt hjerte med et eneste øyekast, med en av kjedene om din hals.</verse><verse id="10">Hvor fager din kjærlighet er, min søster, min brud! Hvor mye bedre er ikke din kjærlighet enn vin. Og duften av dine salver er bedre enn alle velluktende urter.</verse><verse id="11">Av honning drypper dine lepper, min brud! Honning og melk er under din tunge, og duften av klærne dine er som duften av Libanon.</verse><verse id="12">En lukket hage er min søster, min brud - et avstengt oppkomme, en forseglet kilde.</verse><verse id="13">Du skyter opp som en lysthage av granatepletrær med sin kostbare frukt, som hennabusker sammen med narder</verse><verse id="14">og safran, kalmus og kanel sammen med alle slags viraktrær, myrra og aloëtrær sammen med alle de beste velluktende urter.</verse><verse id="15">En kilde i hagene er du, en brønn med levende vann og strømmer fra Libanon.</verse><verse id="16">Våkn opp, nordavind! Kom, sønnavind! Blås gjennom min hage, så dens duft kan strømme ut! Å, om min elskede ville komme til sin hage og spise dens kostbare frukt!</verse></chapter><chapter id="5"><verse id="1">Jeg er kommet til min hage, min søster, min brud! Jeg har plukket min myrra og mitt krydder. Jeg har spist min honningkake og min honning. Jeg har drukket min vin og min melk. Venner, et og drikk! Drikk dere glade, mine kjære!</verse><verse id="2">Jeg sover, men mitt hjerte våker. Da høres min elskedes røst - han banker på: Lukk opp for meg, min søster, min kjæreste, min due, du fullkomne! For mitt hode er fullt av dugg, mine lokker av nattens dråper.</verse><verse id="3">Jeg har tatt av meg kappen, skulle jeg ta den på igjen? Jeg har vasket mine føtter, skulle jeg da skitne dem til?</verse><verse id="4">Min elskede rakte sin hånd inn gjennom luken. Da ble mitt hjerte rørt for hans skyld.</verse><verse id="5">Jeg sto opp for å åpne for min elskede - mine hender dryppet av myrra, mine fingrer av flytende myrra, som vætte håndtaket på låsen.</verse><verse id="6">Jeg lukket opp for min elskede, men min elskede hadde vendt om og gått bort. Min sjel var ute av seg selv over hans ord. Jeg lette etter ham, men jeg fant ham ikke. Jeg ropte på ham, men han svarte meg ikke.</verse><verse id="7">Vekterne som går omkring i byen, møtte meg. De slo meg, de ga meg sår, de tok sløret fra meg - vekterne på murene.</verse><verse id="8">Jeg ber dere inderlig, dere Jerusalems døtre: Om dere finner min elskede, hva skal dere si ham? At jeg er syk av kjærlighet.</verse><verse id="9">Hva er din elskede fremfor andre elskede, du vakreste blant kvinner? Hva er din elskede fremfor andre elskede, siden du ber oss så inderlig?</verse><verse id="10">Min elskede er hvit og rød, utmerket fremfor ti tusen.</verse><verse id="11">Hans hode er som det fineste gull. Hans lokker er kruset, svarte som ravnen.</verse><verse id="12">Hans øyne er som duer ved rennende bekker. De bader seg i melk, de er innsatt som edelsteiner.</verse><verse id="13">Hans kinn er som velluktende blomstersenger, som det vokser krydderurter i. Hans lepper er som liljer, de drypper av flytende myrra.</verse><verse id="14">Hans hender er gullringer med innlagte krysolitter. Hans midje er et kunstverk av elfenben, dekket med safirer.</verse><verse id="15">Hans ben er marmorstøtter, som står på fotstykker av fineste gull. Hans skikkelse er som Libanon, utsøkt som sedrene.</verse><verse id="16">Hans munn er sødme, og alt ved ham er tiltrekkende. Slik er min elskede, slik er min venn, Jerusalems døtre!</verse></chapter><chapter id="6"><verse id="1">Hvor er din elskede gått, du vakreste blant kvinner? Hvor har din elskede tatt veien, så vi kan lete etter ham sammen med deg?</verse><verse id="2">Min elskede er gått ned til sin hage, til de duftende blomstersengene, for å vokte sin hjord i hagene og for å sanke liljer.</verse><verse id="3">Jeg tilhører min elskede, og min elskede er min, han som vokter sin hjord mellom liljene.</verse><verse id="4">Du er vakker som Tirsa, min kjæreste, skjønn som Jerusalem, skremmende som hærskarer med sine banner.</verse><verse id="5">Vend dine øyne bort fra meg, for de overvelder meg! Ditt hår er som en flokk geiter som leirer seg nedover Gilead.</verse><verse id="6">Dine tenner er som en flokk sauer som stiger opp av badet. Alle har de tvillinger, og ingen blant dem er uten lam.</verse><verse id="7">Som et stykke granateple er din tinning bak ditt slør.</verse><verse id="8">Seksti dronninger er det og åtti medhustruer og jomfruer uten tall.</verse><verse id="9">Men én er min due, min fullkomne, hun som er sin mors eneste, hennes utkårede som fødte henne. Unge kvinner så henne og priste henne lykkelig. Dronninger og medhustruer så henne og hyllet henne.</verse><verse id="10">Hvem er hun som stråler fram som morgenrøden, vakker som månen, ren som solen, skremmende som hærskarer med sine banner?</verse><verse id="11">Jeg gikk ned i nøttehagen for å se at det spirte i dalen, for å se om vintreet hadde satt skudd, om granatepletrærne sto i blomst.</verse><verse id="12">Før jeg visste av det, førte min sjel meg opp på mitt edle folks vogner.</verse><verse id="13">Vend om! Vend om, Sjulammit! Vend om! Vend om, så vi får se deg! Hvorfor vil dere se på Sjulammit? En dans som i Mahanajim!</verse></chapter><chapter id="7"><verse id="1">Hvor vakkert du skrider fram i dine sko, du høvdingdatter! Dine hofters rundinger er som smykker, et verk av kunstnerhånd.</verse><verse id="2">Ditt liv er som et rundt beger, måtte det aldri være uten vin! Din midje er som en hvetedynge, omhegnet av liljer.</verse><verse id="3">Dine bryster er som to rådyrkalver, tvillinger av en gasell.</verse><verse id="4">Din hals er som elfenbenstårnet. Dine øyne som vanndammene i Hesjbon ved Batrabbims port. Din nese er som Libanon-tårnet, som speider mot Damaskus.</verse><verse id="5">Ditt hode hever seg likesom Karmel. Ditt bølgende hår er som purpur, kongen er fanget i dine lokker.</verse><verse id="6">Hvor fager og hvor herlig du er, du kjærlighet i all din fryd.</verse><verse id="7">Med din ranke vekst ligner du en palme, og dine bryster er som druer.</verse><verse id="8">Jeg sier: Jeg vil stige opp i palmetreet, ta fatt i dets greiner. Måtte dine bryster være som vintreets druer, din ånde som duften av epler,</verse><verse id="9">din munn som edel vin! - Den som glir lett ned for min elskede, som flyter lett over leppene hos dem som sover.</verse><verse id="10">Jeg hører min elskede til, og til meg står hans hu.</verse><verse id="11">Kom, min elskede! La oss gå ut på marken, la oss bli natten over i landsbyene!</verse><verse id="12">La oss gå tidlig til vingårdene. La oss se om vintreet har satt skudd, om blomstene er sprunget ut, om granatepletrærne blomstrer! Der vil jeg gi deg min kjærlighet.</verse><verse id="13">Alrunene dufter, og over våre dører er alle slags utsøkte frukter, både nye og gamle. Min elskede, jeg har gjemt dem til deg.</verse></chapter><chapter id="8"><verse id="1">Å, om du var for meg som en bror, om du hadde diet min mors bryst! Når jeg da fant deg der ute, skulle jeg kysse deg, og ingen ville forakte meg for det.</verse><verse id="2">Jeg skulle lede deg, jeg skulle føre deg til min mors hus. Du skulle lære meg. Jeg skulle skjenke deg den krydrede vinen, mosten av mitt granatepletre.</verse><verse id="3">Hans venstre hånd er under mitt hode, og hans høyre hånd favner meg.</verse><verse id="4">Jeg ber dere inderlig, Jerusalems døtre: Hvorfor vil dere vekke, og hvorfor vil dere egge kjærligheten, før den selv vil?</verse><verse id="5">Hvem er hun som kommer opp fra ørkenen og støtter seg på sin elskede? - Under epletreet vekket jeg deg. Der ble din mor forløst med deg, der ble hun forløst, hun som fødte deg.</verse><verse id="6">Sett meg som et segl på ditt hjerte, som et segl på din arm. For sterk som døden er kjærligheten, hard som dødsriket er dens lidenskap. Dens glød er som ildens glød, en Herrens flamme.</verse><verse id="7">Mange vann kan ikke slokke kjærligheten, og strømmer kan ikke overskylle den. Om noen ville gi alt han har i sitt hus for kjærligheten, ville han bare bli foraktet.</verse><verse id="8">Vi har en liten søster, og hun har ennå ikke bryster. Hva skal vi gjøre med vår søster når den tiden kommer at hun får beilere?</verse><verse id="9">Er hun en mur, vil vi bygge tinder av sølv på den. Er hun en dør, vil vi stenge den med en sederplanke.</verse><verse id="10">Jeg var en mur, og mine bryster som tårn. Da vant jeg yndest for hans øyne og fikk fred.</verse><verse id="11">En vingård hadde Salomo i Ba’al-Hamon. Han overga vingården til voktere. Hver skulle gi tusen sekel sølv for dens frukt.</verse><verse id="12">Over min vingård råder jeg selv. De tusen seklene tilhører deg, Salomo, og to hundre dem som vokter hagens frukt.</verse><verse id="13">Du som bor i hagene! Venner lytter til din røst, la meg høre den!</verse><verse id="14">Fly, min elskede! Vær som en gasell eller en ung hjort på fjell med duftende urter!</verse></chapter></book><book id="23" name="Jesaja" shortname="isa"><chapter id="1"><verse id="1">Dette er de synene som Jesaja, sønn av Amos, så om Juda og Jerusalem i de dager da Ussia, Jotam, Akas og Hiskia var konger i Juda.</verse><verse id="2">Hør, dere himler, og lytt til, du jord! For Herren taler: Barn har jeg oppfostret og opphøyet, men de har satt seg opp mot meg.</verse><verse id="3">En okse kjenner sin eier, og et esel sin herres krybbe. Men Israel kjenner ingen ting, mitt folk har ikke forstått noe.</verse><verse id="4">Ve det syndige folket, et folk tynget av misgjerning, ætlinger av ugjerningsmenn, vanartede barn! De har forlatt Herren, de har foraktet Israels Hellige, er veket fra ham.</verse><verse id="5">Hvorfor vil dere bli slått enda mer? Hvorfor vil dere øke deres frafall? Hvert hode er sykt, og hvert hjerte er svakt.</verse><verse id="6">Fra fotsåle til hode er ingenting helt. Her er bare sår, skrammer og åpne sår. De er ikke klemt ut og ikke forbundet og ikke oppbløtt med olje.</verse><verse id="7">Landet er en ørken, byene er oppbrent med ild. Like for øynene på dere eter fremmede opp deres jord. En ørken er det, som når fremmede har herjet.</verse><verse id="8">Bare Sions datter er blitt igjen, som en løvhytte i en vingård, som en vakthytte på en agurkmark, som en beleiret by.</verse><verse id="9">Hadde ikke Herren, hærskarenes Gud, latt det bli tilbake en liten rest av oss, da var vi som Sodoma, da lignet vi Gomorra.</verse><verse id="10">Hør Herrens ord, dere Sodoma-fyrster! Lytt til vår Guds lov, du Gomorra-folk!</verse><verse id="11">Hva skal jeg med alle deres mange slaktoffer? sier Herren. Jeg er mett av brennoffer av værer og av fett fra gjøkalver. Blod av okser og lam og bukker har jeg ikke lyst til.</verse><verse id="12">Når dere kommer for å vise dere for mitt åsyn, hvem har da krevd at dere skal tråkke ned mine tempelforgårder?</verse><verse id="13">Kom ikke mer fram med unyttig matoffer! Det er en motbydelig røkelse for meg. Nymåne og sabbat, festforsamling - jeg tåler ikke høytid og urett sammen.</verse><verse id="14">Deres nymåner og fester - min sjel hater dem. De er blitt en byrde for meg, jeg er trett av å bære dem.</verse><verse id="15">Og når dere brer ut hendene, skjuler jeg mine øyne for dere. Hvor mye dere så ber, hører jeg ikke. Deres hender er fulle av blod.</verse><verse id="16">Rens dere! Vask dere! Ta deres onde gjerninger bort fra mine øyne! Hold opp med å gjøre det som er ondt!</verse><verse id="17">Lær å gjøre det gode, legg vinn på det som er rett. Vis voldsmannen på rett vei. Hjelp den farløse til hans rett, før enkens sak!</verse><verse id="18">Kom og la oss gå i rette med hverandre, sier Herren. Om deres synder er som purpur, skal de bli hvite som snø, om de er røde som skarlagen, skal de bli som den hvite ull.</verse><verse id="19">Dersom dere er villige og hører, skal dere ete landets gode ting.</verse><verse id="20">Men er dere uvillige og gjenstridige, skal dere bli fortært av sverdet. For Herrens munn har talt.</verse><verse id="21">Å, at den er blitt en horkvinne, den trofaste byen! Full var den av rett, rettferd bodde der, og nå - mordere!</verse><verse id="22">Ditt sølv er blitt til slagg. Din vin er oppblandet med vann.</verse><verse id="23">Dine førere er opprørere. De holder lag med tyver. Alle sammen elsker de bestikkelse og jager etter gaver. Den farløse hjelper de ikke til hans rett, og enkens sak tar de seg ikke av.</verse><verse id="24">Derfor sier Herren Herren, hærskarenes Gud, Israels Veldige: Ve! Jeg vil stille min harme på mine motstandere og ta hevn over mine fiender.</verse><verse id="25">Og jeg vil igjen ta meg av deg. Jeg vil smelte ut ditt slagg som med lutsalt og skille ut alt ditt bly.</verse><verse id="26">Så vil jeg igjen gi deg slike dommere som i den første tiden, og rådgivere som i begynnelsen. Deretter skal du kalles rettferdighetens by, en trofast by.</verse><verse id="27">Sion skal bli forløst ved rett, og de omvendte der ved rettferdighet.</verse><verse id="28">Men undergang skal ramme alle overtredere og syndere, og de som forlater Herren, skal omkomme.</verse><verse id="29">For de skal få skam av de eikene som dere er så glad i. Dere skal bli til skamme ved de hagene som dere har valgt dere.</verse><verse id="30">For dere skal bli som en eik med visne blad og som en hage uten vann.</verse><verse id="31">Den sterke skal bli til stry, og hans verk til en gnist, og de skal begge brenne sammen uten at det er noen som slokker.</verse></chapter><chapter id="2"><verse id="1">Det ordet som Jesaja, sønn av Amos, mottok i et syn om Juda og Jerusalem:</verse><verse id="2">Det skal skje i de siste dager, da skal fjellet der Herrens hus står, være grunnfestet på toppen av fjellene og høyt hevet over alle høyder. Og alle hedningefolk skal strømme til det.</verse><verse id="3">Mange folkeslag skal gå av sted og si: Kom, la oss gå opp til Herrens berg, til Jakobs Guds hus, så han kan lære oss sine veier, og vi vandre på hans stier! For fra Sion skal lov utgå, og Herrens ord fra Jerusalem.</verse><verse id="4">Han skal dømme mellom hedningefolkene og skifte rett for mange folkeslag. De skal smi sine sverd om til hakker og sine spyd til vingårdskniver. Et folk skal ikke lenger løfte sverd mot et annet, og de skal ikke lenger lære å føre krig.</verse><verse id="5">Jakobs hus! Kom, la oss vandre i Herrens lys!</verse><verse id="6">Du har forkastet ditt folk, Jakobs hus, fordi de er fulle av Østerlands kunster og spår av skyene som filistrene, og gir håndslag til fremmede.</verse><verse id="7">Landet deres ble fullt av sølv og gull, og det er ingen ende på rikdommene. Landet ble fullt av hester, og det er ingen ende på deres vogner.</verse><verse id="8">Landet deres ble fullt av avguder, de tilber sine henders verk, det deres fingrer har laget.</verse><verse id="9">Og mennesket blir bøyd, og mannen ydmyket - tilgi dem ikke!</verse><verse id="10">Gå inn i fjellet og gjem deg i støvet for Herrens gru og for hans høyhets herlighet!</verse><verse id="11">Menneskets stolte øyne blir ydmyket. Mennenes stolthet blir bøyd, og Herren alene er høy på den dagen.</verse><verse id="12">For Herren, hærskarenes Gud, har satt en dag til dom over alt stolt og høyt og over alt opphøyet, så det blir ydmyket,</verse><verse id="13">både over alle Libanons sedrer, de høye og opphøyede, og over alle eikene i Basan,</verse><verse id="14">og over alle høye fjell og over alle stolte høyder,</verse><verse id="15">og over hvert høyt tårn og over hver fast mur,</verse><verse id="16">og over alle Tarsis-skip og over alle praktfulle skuter.</verse><verse id="17">Og menneskets overmot blir bøyd, og mennenes stolthet blir ydmyket, og Herren alene er høy på den dagen.</verse><verse id="18">Og avgudene - med dem er det helt forbi.</verse><verse id="19">Folk skal gå inn i fjellhulene og i jordens kløfter for Herrens gru og for hans høyhets herlighet, når han reiser seg for å forferde jorden.</verse><verse id="20">På den dagen skal menneskene kaste sine guder av sølv og gull, som de har laget for å tilbe dem, bort til muldvarpene og flaggermusene,</verse><verse id="21">og gå inn i fjellkløftene og i berghulene for Herrens gru og for hans høyhets herlighet, når han reiser seg for å forferde jorden.</verse><verse id="22">Hold da opp med å stole på mennesket, som bare har en pust i sin nese. Hva er han å akte for?</verse></chapter><chapter id="3"><verse id="1">For se, Herren, hærskarenes Herre, tar bort fra Jerusalem og Juda støtte og stav, hver støtte av brød og hver støtte av vann,</verse><verse id="2">helt og krigsmann, dommer og profet, spåmann og eldste,</verse><verse id="3">høvedsmann over femti og hver høyt aktet mann, rådsherre og dyktig håndverker og kyndig åndemaner.</verse><verse id="4">Jeg vil sette gutter til styrere over dem, og viltre barn skal herske over dem.</verse><verse id="5">Blant folket skal den ene undertrykke den andre, hver mann sin neste. Den unge skal sette seg opp mot den gamle, den æreløse mot den som er høyt aktet.</verse><verse id="6">Når en da tar fatt på en annen i hans fars hus og sier: Du har en kappe, du skal være vår høvding, og denne ruinen skal være under din hånd! -</verse><verse id="7">så skal han samme dag svare og si: Jeg vil ikke være lege! I mitt hus er det ikke brød og ingen klær! Dere skal ikke sette meg til høvding over folket!</verse><verse id="8">For Jerusalem snubler, og Juda faller, fordi deres tunge og deres gjerninger er mot Herren. De trosser hans herlighets øyne.</verse><verse id="9">Uttrykket i ansiktene deres vitner mot dem. Om sin synd taler de åpent som folket i Sodoma, de skjuler den ikke. Ve deres sjeler, for de volder seg selv ulykke!</verse><verse id="10">Si at det går den rettferdige godt! For han skal ete frukten av sine gjerninger.</verse><verse id="11">Ve den ugudelige! Det skal gå ham ille. For det hans hender har gjort, skal bli gjort mot ham selv.</verse><verse id="12">Mitt folks herskere er barn, og kvinner råder over det. Mitt folk! Dine førere er forførere. Den veien du skal gå, har de ødelagt.</verse><verse id="13">Herren trer fram for å føre sak, og han står der for å dømme folkene.</verse><verse id="14">Herren går til sak mot sitt folks eldste og dets stormenn: Dere har plyndret vingården! Dere har rov fra de fattige i husene hos dere!</verse><verse id="15">Hvordan kan dere tråkke mitt folk ned og knuse de fattiges ansikter? sier Herren Herren, hærskarenes Gud.</verse><verse id="16">Og Herren sa: Fordi Sions døtre er overmodige og går med kneisende nakke, lar øynene løpe omkring, går og tripper og klirrer med sine fotringer,</verse><verse id="17">derfor skal Herren gjøre hodet skurvet på Sions døtre, og Herren skal avdekke deres nakenhet.</verse><verse id="18">På den dagen skal Herren ta bort de prektige fotringene og solene og halvmånene,</verse><verse id="19">øredobbene og kjedene og slørene,</verse><verse id="20">hodepryden og fotkjedene og beltene og lukteflaskene og tryllesmykkene,</verse><verse id="21">signetringene og neseringene,</verse><verse id="22">høytidsklærne og kåpene og de store tørklærne og pungene,</verse><verse id="23">speilene og de fine linklærne og hodeplaggene og sjalene.</verse><verse id="24">Og det skal skje: Istedenfor balsam skal det være stank, istedenfor belte skal det være rep, istedenfor kunstig krusede krøller skal det være skallet hode, og istedenfor vid kappe skal det være trang sekk, brennemerke istedenfor skjønnhet.</verse><verse id="25">Dine menn skal falle for sverdet, og dine helter i krigen.</verse><verse id="26">Hennes porter klager og sørger, utplyndret sitter hun på jorden.</verse></chapter><chapter id="4"><verse id="1">På den dagen skal sju kvinner ta fatt i én mann og si: Vårt eget brød vil vi ete, og våre egne klær vil vi kle oss i. La oss bare kalles med ditt navn, ta bort vår vanære!</verse><verse id="2">På den dagen skal Herrens spire være til pryd og herlighet, og landets frukt til stolthet og til pryd for de unnkomne av Israel.</verse><verse id="3">Og det skal skje: Den som er tilbake på Sion og som blir spart i Jerusalem, skal kalles hellig - hver den som er innskrevet til livet i Jerusalem -</verse><verse id="4">når Herren får vasket bort Sions døtres urenhet, og når han får skylt bort Jerusalems blodskyld fra hennes midte ved doms ånd og renselses ånd.</verse><verse id="5">Over hvert sted på Sions berg og over hennes forsamlinger skal Herren skape en sky og en røk om dagen og en glans av luende ild om natten. For over alt herlig er det et dekke.</verse><verse id="6">Der skal være en hytte til skygge mot heten om dagen og et tilfluktssted, et skjul mot vannskyll og regn.</verse></chapter><chapter id="5"><verse id="1">Jeg vil synge om min elskede, synge min venns sang om hans vingård. Min venn hadde en vingård på en fruktbar haug.</verse><verse id="2">Han gravde den om og renset den for stein og plantet edle vintrær i den. Han bygde et vakttårn midt i den, og han hogg også ut en vinpresse i den. Og han ventet at den skulle bære gode druer, men den bar ville.</verse><verse id="3">Og nå, dere Jerusalems innbyggere og Judas menn: Døm mellom meg og min vingård!</verse><verse id="4">Hva var det mer å gjøre med min vingård, som jeg ikke alt hadde gjort med den? Hvorfor bar den ville druer når jeg ventet at den skulle bære gode?</verse><verse id="5">Så vil jeg nå la dere vite hva jeg vil gjøre med min vingård: Jeg vil ta bort gjerdet, så den blir avgnagd. Jeg vil rive ned muren, så den blir nedtråkket.</verse><verse id="6">Og jeg vil la den ligge øde. Den skal ikke skjæres og ikke hakkes, men torn og tistel skal skyte opp. Jeg vil befale skyene at de ikke skal la regn falle på den.</verse><verse id="7">For Herrens, hærskarenes Guds vingård er Israels hus. Og Judas menn er hans kjæreste plantning. Han ventet rett, men se, der er blodsutgytelse. Han ventet rettferdighet, men se, der er skrik.</verse><verse id="8">Ve dere som legger hus til hus og mark til mark, til det ikke er mer plass igjen, så dere blir boende alene i landet.</verse><verse id="9">I mine ører lyder det fra Herren, hærskarenes Gud: Sannelig, mange hus skal bli øde, store og gode hus skal stå tomme.</verse><verse id="10">For en vingård på ti dagers plogland skal gi en bat, og en homer såkorn skal gi en efa.</verse><verse id="11">Ve dem som står tidlig opp om morgenen og jager etter sterk drikk, som sitter langt utover kvelden, glødende av vin!</verse><verse id="12">Sitar og harpe, tamburin og fløyte og vin har de i sine drikkelag. Men Herrens verk ser de ikke. De har ikke øye for hans henders gjerning.</verse><verse id="13">Derfor blir mitt folk bortført uforvarende. Folkets stormenn lider sult, og mengden brenner av tørst.</verse><verse id="14">Derfor blir dødsriket enda mer grådig og spiler sin munn vidt opp. Og ned farer både folkets stormenn og hele mengden som bråker og ler.</verse><verse id="15">Og mennesket blir bøyd, og mannen ydmyket, og de overmodiges øyne blir ydmyket.</verse><verse id="16">Men høy blir Herren, hærskarenes Gud, ved dommen. Og Den Hellige Gud viser seg hellig ved rettferdighet.</verse><verse id="17">Lam skal beite der som på sin egen mark, og de rikes jord blir lagt øde og fortært av fremmede.</verse><verse id="18">Ve dem som drar på misgjerning med løgnens tau og på synden som med vognrep,</verse><verse id="19">de som sier: La ham skynde seg, la ham haste med sin gjerning, så vi kan få se den! La det nærme seg, det råd som Israels Hellige har tatt, la det komme, så vi kan lære det å kjenne!</verse><verse id="20">Ve dem som kaller det onde godt og det gode ondt, som gjør mørke til lys og lys til mørke, som gjør bittert til søtt og søtt til bittert!</verse><verse id="21">Ve dem som er vise i egne øyne og forstandige i egne tanker!</verse><verse id="22">Ve dem som er helter til å drikke vin og dyktige til å blande sterk drikk,</verse><verse id="23">de som for gave gir rett til den som har urett, og tar retten fra de rettferdige!</verse><verse id="24">Derfor, som ilden fortærer halm, og høy synker sammen i luen, slik skal deres rot råtne, og deres blomst fare opp som støv. For de har forkastet Herrens, hærskarenes Guds lov og foraktet Israels Helliges ord.</verse><verse id="25">Derfor blir Herrens vrede opptent mot hans folk. Han rekker ut sin hånd mot det og slår det, så fjellene bever. Lik ligger som avfall midt på gaten. Men med alt dette vender hans vrede ikke tilbake, og ennå er hans hånd rakt ut.</verse><verse id="26">Han løfter et banner for hedningefolkene langt borte og plystrer fienden hit fra jordens ende. Og se, hastig og lett kommer han.</verse><verse id="27">Ingen av dem er trett, og ingen snubler, ingen blunder eller sover. Beltet om hoftene går ikke opp, og ingen skorem blir revet i stykker.</verse><verse id="28">Fiendens piler er kvesset, og alle hans buer er spent. Hestenes hover er som flintestein, og hans vognhjul er som stormvinden.</verse><verse id="29">Hans brøl er som løvinnens, han brøler som de unge løvene og brummer og griper sitt rov og bærer det bort, og det er ingen som redder.</verse><verse id="30">På den dagen bruser det over Juda, slik som havet bruser. Skuer en til jorden, se, da er det mørke og trengsel. Lyset er formørket av tunge skyer.</verse></chapter><chapter id="6"><verse id="1">I det året da kong Ussia døde, så jeg Herren sitte på en høy, opphøyet trone, og slepet av hans kåpe fylte templet.</verse><verse id="2">Serafer sto omkring ham. Seks vinger hadde hver. Med to dekket han ansiktet, med to dekket han føttene, og med to fløy han.</verse><verse id="3">Og den ene ropte til den andre og sa: Hellig, hellig, hellig er Herren, hærskarenes Gud! All jorden er full av hans herlighet.</verse><verse id="4">Dørpostenes fester bevet ved røsten av dem som ropte, og huset ble fylt med røk.</verse><verse id="5">Da sa jeg: Ve meg! Jeg er fortapt, for jeg er en mann med urene lepper, og jeg bor midt iblant et folk med urene lepper. Og mine øyne har sett kongen, Herren, hærskarenes Gud.</verse><verse id="6">Da fløy en av serafene bort til meg. Han hadde en glødende stein i hånden. Med en tang hadde han tatt den fra alteret.</verse><verse id="7">Og han rørte ved min munn med den og sa: Se, denne har rørt ved dine lepper, din misgjerning er tatt bort, og din synd er sonet.</verse><verse id="8">Da hørte jeg Herrens røst: Hvem skal jeg sende, og hvem vil gå for oss? Da sa jeg: Se, her er jeg, send meg!</verse><verse id="9">Og han sa: Gå av sted og si til dette folket: Hør og hør, men forstå ikke! Se og se, men skjønn ikke!</verse><verse id="10">Gjør hjertet sløvt i dette folket, gjør ørene tunghørte og klin øynene til, for at de ikke skal se med øynene og høre med ørene, og slik at hjertet ikke skal forstå og omvende seg, så det kan bli leget.</verse><verse id="11">Da spurte jeg: Hvor lenge, Herre? Og han sa: Til byene er ødelagt og folketomme, og husene uten mennesker, og landet er ødelagt og blitt til en ørken.</verse><verse id="12">Herren skal drive menneskene langt bort, og tomheten blir stor i landet.</verse><verse id="13">Om det ennå er en tiendedel igjen i det, så skal også den bli fortært. Men likesom det blir en stubb igjen av terebinten og eiken når en feller dem, slik skal en hellig sæd* være den stubb som blir igjen av folket.</verse></chapter><chapter id="7"><verse id="1">Det skjedde i de dager da Akas, Jotams sønn og Ussias sønnesønn, var konge i Juda, at Syrias konge Resin og Pekah, Remaljas sønn, Israels konge, dro opp mot Jerusalem for å føre krig mot byen. Men han kunne ikke komme seg til å angripe den.</verse><verse id="2">Og det ble meldt til Davids hus: Syrerne har slått seg ned i Efra’im*. Da skalv kongens hjerte og hans folks hjerte, likesom trærne i skogen skjelver for vinden.</verse><verse id="3">Men Herren sa til Jesaja: Gå av sted, du og din sønn Sjear Jasjub*, og møt Akas ved enden av vannledningen fra den øvre dammen, ved landeveien til Vaskervollen!</verse><verse id="4">Og du skal si til ham: Ta deg i vare og hold deg i ro! Frykt ikke og mist ikke motet for disse to stumpene av rykende branner, for Resins og Syrias og Remaljas sønns brennende vrede!</verse><verse id="5">Fordi Syria, Efra’im og Remaljas sønn har lagt opp onde råd mot deg og sagt:</verse><verse id="6">Vi vil dra opp mot Juda og skremme det og bryte inn og ta det til eie, og vi vil sette Tabe’els sønn til konge over det -</verse><verse id="7">derfor sier Herren Herren: Det skal ikke lykkes og ikke skje!</verse><verse id="8">For Syrias hode er Damaskus, og Damaskus’ hode er Resin, og om sekstifem år skal Efra’im være knust, så det ikke er et folk lenger.</verse><verse id="9">Og Efra’ims hode er Samaria, og Samarias hode er Remaljas sønn. Vil dere ikke tro, skal dere ikke holde stand.</verse><verse id="10">Og Herren ble ved å tale til Akas og sa:</verse><verse id="11">Krev et tegn av Herren din Gud! Krev det i det dype eller i det høye der oppe!</verse><verse id="12">Men Akas svarte: Jeg vil ikke kreve noe og ikke friste Herren.</verse><verse id="13">Da sa profeten: Hør da, dere av Davids hus! Er det for lite for dere å trette mennesker siden dere også tretter min Gud?</verse><verse id="14">Derfor skal Herren selv gi dere et tegn: Se, jomfruen skal bli med barn, hun skal føde en sønn og gi ham navnet Immanu-El*.</verse><verse id="15">Rømme og honning skal han ete ved den tid han skjønner å forkaste det onde og velge det gode.</verse><verse id="16">For før gutten skjønner å forkaste det onde og velge det gode, skal landet til de to kongene* du gruer for, ligge øde.</verse><verse id="17">Herren skal la dager komme over deg og over ditt folk og over din fars hus, dager som det ikke har vært maken til fra den dag Efra’im skilte seg fra Juda - Assurs konge.</verse><verse id="18">Og det skal skje på den tiden at Herren skal plystre til fluen lengst borte ved kanalene i Egypt og til bien i Assurs land.</verse><verse id="19">De skal komme og slå seg ned alle sammen i de øde dalene og i fjellkløftene og i alle tornebuskene og på alle beitemarkene.</verse><verse id="20">På den tiden skal Herren med en rakekniv som han har leid på den andre siden av elven*, med Assurs konge, rake av alt håret både på hodet og nedentil, ja, også skjegget skal den ta bort.</verse><verse id="21">På den tiden skal en mann holde en kvige og to sauer,</verse><verse id="22">og de skal gi så mye melk at han kan ete rømme. For rømme og honning skal hver den ete som blir tilbake i landet.</verse><verse id="23">Og det skal bli slik på den tiden at hvor det nå er tusen vintrær, verd tusen sekel sølv, der skal det overalt bare vokse torn og tistel.</verse><verse id="24">Med pil og bue skal folk gå dit, for hele landet skal bli til torn og tistel.</verse><verse id="25">Og i alle de liene hvor de nå bruker hakken, skal du ikke komme av frykt for torn og tistel. De skal være til å slippe okser på og til å bli tråkket ned av sauer.</verse></chapter><chapter id="8"><verse id="1">Og Herren sa til meg: Ta deg en stor tavle og skriv på den med alminnelig skrift: Snart bytte, rov i hast!</verse><verse id="2">Og jeg vil ta meg sikre vitner, presten Uria og Sakarja, Jeberekjas sønn.</verse><verse id="3">Siden gikk jeg inn til profetinnen*, og hun ble med barn og fødte en sønn. Og Herren sa til meg: Kall ham Maher-Sjalal Hasj-Bas**!</verse><verse id="4">Før gutten har vett til å rope far og mor, skal de bære rikdommene i Damaskus og byttet fra Samaria fram for Assurs konge.</verse><verse id="5">Og Herren ble ved å tale til meg og sa:</verse><verse id="6">Fordi dette folket forakter Sjiloas vann, de som renner så stille, og gleder seg ved Resin og Remaljas sønn,</verse><verse id="7">se, derfor fører Herren over dem elvens vann, de mektige og store - Assurs konge og all hans herlighet. Og elven stiger over alle sine løp og går over alle sine bredder.</verse><verse id="8">Den trenger inn i Juda, skyller over og velter fram og når folk like til halsen. Dens utspente vinger fyller ditt land, så vidt som det er, Immanu-El!</verse><verse id="9">Larm, dere folkeslag! Dere skal bli forferdet. Og hør, alle jordens land langt borte! Rust dere! Dere skal bli forferdet. Ja, rust dere! Dere skal bli forferdet.</verse><verse id="10">Legg opp råd! Det skal bli gjort til intet. Tal et ord! Det skal ikke skje. For med oss er Gud*.</verse><verse id="11">For så sa Herren til meg da hans hånd grep meg med makt, og han advarte meg mot å vandre på den veien som dette folket går:</verse><verse id="12">Dere skal ikke kalle alt det sammensvergelse som dette folket kaller sammensvergelse. Og det som dette folket frykter, skal ikke dere frykte eller engste dere for.</verse><verse id="13">Herren, hærskarenes Gud, ham skal dere holde hellig, og han skal være deres frykt, han skal være deres redsel.</verse><verse id="14">Han skal bli til en helligdom og til en snublestein og en anstøtsklippe for begge Israels hus, til en snare og et rep for Jerusalems innbyggere.</verse><verse id="15">Og mange blant dem skal snuble, de skal falle og skamslå seg, og de skal falle i snaren og bli fanget.</verse><verse id="16">Bind vitnesbyrdet* inn, forsegl ordet i mine disipler!</verse><verse id="17">Jeg vil vente på Herren, som nå skjuler sitt åsyn for Jakobs hus. Jeg vil vente på ham.</verse><verse id="18">Se, jeg og de barna Herren har gitt meg, er til tegn og forbilder i Israel fra Herren, hærskarenes Gud, som bor på Sions berg.</verse><verse id="19">Når noen sier til dere: Søk til dødningemanerne og spåmennene, som hvisker og mumler! - da skal dere svare: Skal ikke et folk søke til sin Gud? Skal en søke til de døde på vegne av de levende?</verse><verse id="20">Til ordet og til vitnesbyrdet! - Dersom de ikke taler i samsvar med dette ordet, så er det ingen morgenrøde for dem.</verse><verse id="21">Da skal de dra gjennom landet hardt plaget og sultne. Og når de sulter, blir de harme og forbanner sin konge og sin Gud. De skal vende sine øyne mot det høye,</verse><verse id="22">og de skal se ned mot jorden, men se, det er trengsel og mørke, angstfullt mørke. De er støtt ut i natten.</verse></chapter><chapter id="9"><verse id="1">Men det skal ikke alltid være mørke i det landet hvor det nå er trengsel. Tidligere førte Herren vanære over Sebulons land og over Naftalis land, men i fremtiden skal han føre ære over det - over veien ved havet, landet på den andre siden av Jordan, hedningenes Galilea*.</verse><verse id="2">Det folket som vandrer i mørket, skal se et stort lys. De som sitter i dødsskyggens land, over dem skal lyset stråle.</verse><verse id="3">Det folket som du før ikke ga stor glede, lar du bli tallrikt. De gleder seg for ditt åsyn, slik en gleder seg om høsten, slik en jubler når de deler hærfang.</verse><verse id="4">For åket som tynget det, og stokken på dets skulder, driverens stav, har du brutt i stykker, som på Midians dag.</verse><verse id="5">For hver krigssko som er båret i slagtummelen, og hvert klesplagg som er tilsølt med blod, skal brennes opp og bli til føde for ilden.</verse><verse id="6">For et barn er oss født, en sønn er oss gitt. Herredømmet er på hans skulder, og han skal få navnet Under, Rådgiver, Veldig Gud, Evig Far, Fredsfyrste.</verse><verse id="7">Så skal herredømmet bli stort og freden bli uten ende over Davids trone og over hans kongerike. Det skal bli gjort fast og holdt oppe ved rett og rettferdighet, fra nå av og til evig tid. Herrens, hærskarenes Guds nidkjærhet skal gjøre dette.</verse><verse id="8">Et ord har Herren sendt mot Jakob, og det skal slå ned i Israel.</verse><verse id="9">Hele folket skal merke det, Efra’im og Samarias innbyggere. I stolthet og hjertets overmot sier de:</verse><verse id="10">Murstein er falt, men med hogne steiner vil vi bygge opp igjen! Morbærtrær er hogd ned, men sedertrær vil vi sette i stedet.</verse><verse id="11">Derfor gir Herren Resins motstandere makt over det. Han oppegger dets fiender,</verse><verse id="12">syrerne forfra og filistrene bakfra, og de eter Israel med full munn. Men med alt dette vender hans vrede ikke tilbake, ennå er hans hånd rakt ut.</verse><verse id="13">Men folket vender ikke om til ham som slår det, de søker ikke Herren, hærskarenes Gud.</verse><verse id="14">Derfor hogger Herren av Israel både hode og hale*, både palmegrein og siv, alt på én dag.</verse><verse id="15">Eldste og aktet mann er hodet, og en profet som lærer løgn, er halen.</verse><verse id="16">Dette folkets førere er forførere, og de av folket som lar seg føre, er fortapt.</verse><verse id="17">Derfor gleder ikke Herren seg over dets unge menn. Han forbarmer seg ikke over dets farløse og enker. For de er alle sammen gudløse og gjør det onde, og hver munn taler dårskap. Men med alt dette vender hans vrede ikke tilbake, ennå er hans hånd rakt ut.</verse><verse id="18">For ugudeligheten brenner som ild. Den fortærer torn og tistel, og den setter fyr på den tykkeste skogen, så den virvler høyt opp i røk.</verse><verse id="19">Ved Herrens, hærskarenes Guds vrede er landet satt i brann, og folket blir til føde for ilden. Ingen sparer sin bror.</verse><verse id="20">De biter til høyre og sulter likevel. De eter til venstre og blir ikke mette. Hver eter kjøttet av sin egen arm.</verse><verse id="21">Manasse eter Efra’im og Efra’im eter Manasse. Begge til sammen er de mot Juda. Men med alt dette vender Herrens vrede ikke tilbake, ennå er hans hånd rakt ut.</verse></chapter><chapter id="10"><verse id="1">Ve dem som gir urettferdige lover og utsteder fordervelige skrivelser.</verse><verse id="2">Slik driver de småfolk bort fra domstolen og raner retten fra de fattige i mitt folk, og de gjør enker til sitt bytte og plyndrer de farløse.</verse><verse id="3">Hva vil dere gjøre på hjemsøkelsens dag? Ødeleggelsen kommer fra det fjerne. Hvem vil dere flykte til for å få hjelp? Og hvor vil dere gjøre av skattene deres?</verse><verse id="4">Den som ikke synker i kne blant fangene, skal falle blant de drepte. Men med alt dette vender hans vrede ikke tilbake, ennå er hans hånd rakt ut.</verse><verse id="5">Ve Assur, min vredes ris! Min harme er staven han har i sin hånd.</verse><verse id="6">Mot et gudløst folk sender jeg ham. Mot et folk jeg er vred på, byr jeg ham å fare for å røve og plyndre og tråkke det ned som avfall i gatene.</verse><verse id="7">Men slik mener ikke han, og i sitt hjerte tenker han ikke slik. Nei, han har lyst til å ødelegge, til å utrydde mange folk.</verse><verse id="8">For han sier: Er ikke mine høvdinger konger alle sammen?</verse><verse id="9">Er det ikke gått Kalno som Karkemis? Er det ikke gått Hamat som Arpad? Er det ikke gått Samaria som Damaskus?</verse><verse id="10">Min hånd har jo nådd de andre gudenes riker, enda deres utskårne bilder overgikk Jerusalems og Samarias.</verse><verse id="11">Skulle jeg da ikke kunne gjøre det samme med Jerusalem og dets gudebilder som jeg har gjort med Samaria og dets guder?</verse><verse id="12">Men når Herren har fullført hele sin gjerning på Sions berg og i Jerusalem, da vil jeg hjemsøke Assurs konge for følgene av hans hjertes overmot og trossen i hans stolte øyne.</verse><verse id="13">For han sier: Ved min hånds kraft har jeg gjort det og ved min visdom, for jeg er forstandig. Jeg har flyttet folkeslags grenser, og skattene deres har jeg plyndret. I mitt velde støtte jeg ned dem som satt i høysetet.</verse><verse id="14">Min hånd grep etter folkenes gods som etter et fuglerede. Som en sanker forlatte egg, har jeg sanket alle land på jorden, og det var ingen som rørte en vinge eller åpnet sitt nebb og pep.</verse><verse id="15">Roser vel øksen seg mot den som hogger med den, eller gjør sagen seg stor mot den som drar den? Akkurat som om staven skulle svinge den som løfter den, eller som om kjeppen skulle løfte den som ikke er av tre!</verse><verse id="16">Derfor skal Herren Herren, hærskarenes Gud, sende tærende sott blant hans kraftfulle menn. Og under hans herlighet skal det brenne et bål som en luende ild.</verse><verse id="17">Israels lys skal bli til en ild, og dets Hellige til en lue. Den skal brenne og fortære hans torn og tistel, alt på én dag.</verse><verse id="18">Han skal gjøre ende på herligheten i hans skog og hans fruktbare mark, både rubb og stubb. Det skal gå som når en syk visner bort.</verse><verse id="19">De trærne som blir spart av hans skog, skal lett kunne telles, et barn skal kunne skrive dem opp.</verse><verse id="20">På den tiden skal Israels rest og de som er sluppet unna av Jakobs hus, ikke fortsette å støtte seg på ham som slo det. Men de skal støtte seg på Herren, Israels Hellige.</verse><verse id="21">En rest skal omvende seg, en rest av Jakob, til den veldige Gud.</verse><verse id="22">For om ditt folk, Israel, er som havets sand, skal bare en rest av det omvende seg. Tilintetgjørelse er fast besluttet, en flom av rettferdighet.</verse><verse id="23">For tilintetgjørelse og fast besluttet dom fullbyrder Herren Herren, hærskarenes Gud, over hele jorden.</verse><verse id="24">Derfor, så sier Herren Herren, hærskarenes Gud: Du mitt folk som bor i Sion, frykt ikke for Assur, når han slår deg med kjeppen og løfter sin stav over deg, slik som de gjorde i Egypt!</verse><verse id="25">Bare en liten stund til, så er min harme til ende, og min vrede vender seg til å ødelegge dem.</verse><verse id="26">Og Herren, hærskarenes Gud, skal svinge en svepe over ham, som da han slo Midian ved Orebs klippe. Og hans stav skal være rakt ut over havet, han skal løfte den som han gjorde i Egypt.</verse><verse id="27">På den tiden skal hans byrde bli tatt bort fra din skulder, og hans åk fra din hals, for åket brister på grunn av fedmen.</verse><verse id="28">Han kommer over Ajat, drar fram gjennom Migron. I Mikmas lar han sine forsyninger bli igjen.</verse><verse id="29">De drar gjennom skaret, og sier: I Geba vil vi bli natten over. Rama bever, Sauls Gibea flykter.</verse><verse id="30">Skrik høyt, du Gallims datter! Gi akt, Laisja! Arme Anatot!</verse><verse id="31">Madmena flykter, Gebims innbyggere bringer sitt gods i sikkerhet.</verse><verse id="32">Alt samme dag står han i Nob. Da svinger han sin hånd mot Sions datters berg, mot Jerusalems høyde.</verse><verse id="33">Se, Herren Herren, hærskarenes Gud, hogger av de løvrike greinene med skremmende kraft. De ranke, kneisende trærne hogges ned, og de høye blir lave.</verse><verse id="34">Den tette skogen hogges ned med øks, Libanon faller for Den Veldige.</verse></chapter><chapter id="11"><verse id="1">Men en kvist skal skyte fram av Isais stubb, og et skudd fra hans røtter skal bære frukt.</verse><verse id="2">Og Herrens Ånd skal hvile over ham - visdoms og forstands Ånd, råds og styrkes Ånd, den Ånd som gir kunnskap om Herren og frykt for ham.</verse><verse id="3">Han skal ha sitt velbehag i frykten for Herren. Han skal ikke dømme etter det hans øyne ser, og ikke skifte rett etter det hans ører hører,</verse><verse id="4">men han skal dømme de små i samfunnet med rettferdighet og skifte rett med rettvishet for de nedbøyde på jorden. Han skal slå jorden med sin munns ris og drepe den ugudelige med pust fra sine lepper.</verse><verse id="5">Rettferdighet skal være beltet han har om livet, og trofasthet beltet om hans hofter.</verse><verse id="6">Da skal ulven bo sammen med lammet, og leoparden legge seg hos kjeet. Kalven og den unge løven og gjøfeet skal holde seg sammen, og en liten gutt skal gjete dem.</verse><verse id="7">Ku og bjørn skal beite sammen, og deres unger legger seg ned sammen. Løven skal ete halm som oksen.</verse><verse id="8">Diebarnet skal leke ved hoggormens hule, og det avvente barn skal rekke sin hånd ut over basiliskens hull.</verse><verse id="9">Ingen skal gjøre noe ondt og ingen ødelegge noe på hele mitt hellige berg. For jorden er full av Herrens kunnskap, likesom vannet dekker havets bunn.</verse><verse id="10">På den tiden skal hedningefolkene søke til Isais rot*, som står som et banner for folkeslag. Og hans bolig skal være herlighet.</verse><verse id="11">På den tiden skal Herren enda en gang rekke ut sin hånd for å vinne tilbake resten av sitt folk, de som blir berget fra Assyria og Egypt og Patros og Etiopia og Elam og Sinear og Hamat og havets øyer.</verse><verse id="12">Han skal løfte et banner for folkene, han skal samle de fordrevne av Israel og sanke de spredte av Juda fra jordens fire hjørner.</verse><verse id="13">Da skal Efra’ims misunnelse vike, og de som overfaller Juda, skal bli utryddet. Efra’im skal ikke misunne Juda og Juda ikke overfalle Efra’im.</verse><verse id="14">De skal slå ned på filistrenes skulder mot vest. Sammen skal de plyndre Østens barn. På Edom og Moab skal de legge hånd, og Ammons barn skal lyde dem.</verse><verse id="15">Herren skal slå havbukten ved Egypt med bann og svinge sin hånd over elven med sin sterke storm. Han skal kløve den til sju bekker, så en kan gå over den med sko.</verse><verse id="16">Det skal være en ryddet vei for resten av hans folk, de som blir reddet fra Assyria, likesom det var for Israel den dagen de dro opp fra landet Egypt.</verse></chapter><chapter id="12"><verse id="1">På den dagen skal du si: Jeg takker deg, Herre! For du var vred på meg, men din vrede hørte opp, og du trøstet meg.</verse><verse id="2">Se, Gud er min frelse! Jeg er trygg og frykter ikke. For Herren Herren er min styrke og lovsang. Han ble meg til frelse.</verse><verse id="3">Dere skal øse vann med glede av frelsens kilder.</verse><verse id="4">Og dere skal si på den dagen: Takk Herren! Påkall hans navn! Kunngjør hans gjerninger blant folkene, forkynn at hans navn er opphøyet!</verse><verse id="5">Syng Herrens pris, for herlige ting har han gjort! La hele jorden få vite det!</verse><verse id="6">Rop høyt og juble, dere som bor på Sion! Stor er Israels Hellige midt iblant dere!</verse></chapter><chapter id="13"><verse id="1">Utsagn om Babel, som Jesaja, Amos’ sønn, mottok i et syn.</verse><verse id="2">Reis et banner på et nakent fjell. Rop høyt til dem, vink med hånden så de kan dra inn gjennom storfolkets porter!</verse><verse id="3">Jeg har samlet mine vigslede menn og kalt mine helter til å tjene min vrede - mine stolte, jublende skarer.</verse><verse id="4">Hør! Larm på fjellene som av et stort folk. Hør! Brak av kongeriker, av folkeslag som samler seg. Herren, hærskarenes Gud, mønstrer sin krigshær.</verse><verse id="5">De kommer fra et land langt borte, fra himmelens ende, Herren og hans vredes redskaper, for å ødelegge hele jorden.</verse><verse id="6">Skrik og jamre dere! For Herrens dag er nær. Den kommer som en ødeleggelse fra Den Allmektige.</verse><verse id="7">Derfor blir alle hender slappe, og hvert menneskehjerte smelter.</verse><verse id="8">De blir slått med skrekk. Veer og smerter griper dem, de vrir seg som en fødende kvinne. Fulle av redsel ser de på hverandre, ansiktene blusser som ild.</verse><verse id="9">Se, Herrens dag kommer, fryktelig og full av harme og brennende vrede, for å legge jorden øde og utrydde synderne fra den.</verse><verse id="10">For himmelens stjerner og dens strålende stjernebilder skal ikke la sitt lys skinne. Solen er mørk når den går opp, og månen skinner ikke.</verse><verse id="11">Jeg vil hjemsøke jorden for dens ondskap og de ugudelige for deres synd. Jeg vil gjøre ende på de overmodiges stolthet og kue voldsmenns tross.</verse><verse id="12">Jeg vil gjøre folk sjeldnere enn fint gull og mennesker sjeldnere enn gull fra Ofir.</verse><verse id="13">Derfor vil jeg ryste himmelen, og jorden skal skjelve og fare opp fra sitt sted ved Herrens, hærskarenes Guds harme og på hans brennende vredes dag.</verse><verse id="14">Og det skal skje: Som en jaget gasell, likesom sauer som ingen samler, skal de vende seg, hver til sitt folk, og flykte hver til sitt land.</verse><verse id="15">Hver den som blir funnet, skal bli gjennomboret. Og hver den som blir grepet, skal falle for sverdet.</verse><verse id="16">Deres små barn skal bli knust for deres øyne. Deres hus skal bli plyndret, og deres kvinner bli skjendet.</verse><verse id="17">Se, jeg egger mederne mot dem, de som ikke akter sølv og ikke har lyst til gull.</verse><verse id="18">Deres buer feller guttene. Over fosteret i mors liv forbarmer de seg ikke, med barn har deres øye ingen medynk.</verse><verse id="19">Og med Babel, rikenes smykke, kaldeernes stolte pryd, skal det gå som da Gud omstyrtet Sodoma og Gomorra.</verse><verse id="20">Hun skal aldri mer reise seg igjen. Ingen skal bo der fra slekt til slekt. Ingen araber skal slå opp sitt telt der, og gjetere lar ikke buskapen ligge der.</verse><verse id="21">Men ørkenens dyr skal hvile der. Husene skal være fulle av ugler, strutser skal bo der, og raggete demoner* skal hoppe omkring der.</verse><verse id="22">Ville hunder skal tute i dets forlatte borger, sjakaler i vellystens slott. Snart kommer hennes tid, og hennes dager blir ikke mange.</verse></chapter><chapter id="14"><verse id="1">For Herren skal forbarme seg over Jakob og igjen utvelge Israel. Han skal bosette dem i deres land. Og fremmede skal slå seg sammen med dem og holde seg til Jakobs hus.</verse><verse id="2">Folkeslag skal ta dem og føre dem hjem igjen. Og Israels hus skal få dem i eie i Herrens land og gjøre dem til treller og trellkvinner. De skal få til fanger dem som holdt dem i fangenskap, og de skal herske over sine herrer.</verse><verse id="3">På den dagen skal Herren gi deg ro for ditt strev og din angst og for den harde trelldommen som ble lagt på deg.</verse><verse id="4">Da skal du stemme i denne spottesangen over Babels konge, og si: Se, hvilken ende det har tatt med undertrykkeren, hvordan det har tatt ende med hans ville overmot.</verse><verse id="5">Herren har brutt i stykker de ugudeliges stav, herskernes spir,</verse><verse id="6">som slo folkeferd i harme med slag på slag, som underkuet folkeslag i vrede og forfulgte dem uten skånsel.</verse><verse id="7">Hele jorden har nå fått hvile og ro. De bryter ut i jubelrop.</verse><verse id="8">Også sypressene gleder seg over deg, Libanons sedrer: Siden du falt og ble liggende, stiger ingen som feller trær, opp til oss.</verse><verse id="9">Dødsriket der nede kommer i uro for din skyld, når det skal ta imot deg. For din skyld vekker det opp dødninger, alle jordens fyrster. Det får alle folkenes konger til å stå opp fra sine troner.</verse><verse id="10">De tar til orde og sier til deg: Også du er blitt kraftløs som vi! Du er blitt lik oss.</verse><verse id="11">Nedstøtt til dødsriket er din herlighet, dine harpers klang. Under deg er det redet et leie av ormer, og ditt dekke er makk.</verse><verse id="12">Hvor du er falt ned fra himmelen, du strålende stjerne, du morgenrødens sønn! Hvor du er felt til jorden, du som slo ned folkeslag!</verse><verse id="13">Det var du som sa i ditt hjerte: Til himmelen vil jeg stige opp, høyt over Guds stjerner vil jeg reise min trone. Jeg vil ta sete på tingfjellet i det ytterste nord.</verse><verse id="14">Jeg vil stige opp over skyenes topper, jeg vil gjøre meg lik Den Høyeste.</verse><verse id="15">Nei, til dødsriket skal du støtes ned, til hulens dypeste bunn.</verse><verse id="16">De som ser deg, skal stirre på deg, undres over deg og si: Er dette den mannen som fikk jorden til å beve, kongeriker til å skjelve,</verse><verse id="17">som gjorde verden til en ørken og rev ned dens byer, og som ikke slapp sine fanger hjem?</verse><verse id="18">Alle folkenes konger, alle sammen, de ligger med ære, hver i sitt hus.</verse><verse id="19">Men du er slengt bort, langt fra din grav, lik en foraktet kvist. Du ligger dekket av drepte, av dem som er gjennomboret av sverd og kastet ned i en steingrav - lik et nedtråkket åtsel.</verse><verse id="20">Du skal ikke bli gravlagt som de, for ditt land har du ødelagt, ditt folk har du myrdet. Ugjerningsmenns avkom skal aldri mer nevnes.</verse><verse id="21">Gjør klar til et blodbad på hans sønner for deres fedres misgjerning! De skal ikke få reise seg og ta jorden i eie og fylle jorderike med byer.</verse><verse id="22">Jeg vil reise meg mot dem, sier Herren, hærskarenes Gud. Jeg vil utrydde av Babel både navn og levning, både barn og barnebarn, sier Herren.</verse><verse id="23">Jeg vil gjøre det til et tilholdssted for pinnsvin og fylle det med vannpytter. Jeg vil feie det bort med ødeleggelsens feiekost, sier Herren, hærskarenes Gud.</verse><verse id="24">Herren, hærskarenes Gud, har sverget og sagt: Sannelig, som jeg har tenkt, så skal det skje. Og det jeg har besluttet, det skal stå fast.</verse><verse id="25">Jeg vil knuse Assur i mitt land og tråkke ham ned på mine fjell. Hans åk skal tas av dem, og hans byrde skal løftes fra deres skulder.</verse><verse id="26">Dette er det råd som er tatt om all jorden, og dette er den hånd som er rakt ut over alle folkene.</verse><verse id="27">For Herren, hærskarenes Gud, har besluttet det, og hvem gjør det til intet? Hans hånd er det som er utrakt, og hvem kan vende den bort?</verse><verse id="28">I kong Akas’ dødsår kom dette utsagnet:</verse><verse id="29">Gled deg ikke, hele du Filisterland, fordi den staven som slo deg, er brutt i stykker! For av ormens rot skal en basilisk komme fram, og dens frukt er en flyvende serafslange.</verse><verse id="30">De ringeste blant de ringe skal finne rikelig føde, og de fattige skal hvile i trygghet. Jeg vil drepe din rot ved sult, og din rest skal han slå i hjel.</verse><verse id="31">Hyl, du port! Skrik, du by! Skjelv, hele du Filisterland! For fra Norden kommer en røk, og blant fiendens skarer er det ingen som ligger etter.</verse><verse id="32">Hva skal vi da svare hedningefolkets sendebud? At Herren har grunnfestet Sion, og at der skal de elendige i hans folk finne ly.</verse></chapter><chapter id="15"><verse id="1">Utsagn om Moab. Ja, på en natt blir Ar-Moab ødelagt, gjort til intet. Ja, på en natt blir Kir-Moab ødelagt, gjort til intet.</verse><verse id="2">De stiger opp til huset og til Dibon på offerhaugene for å gråte. På Nebo og på Medeba skal Moab hyle. Hvert hode er skallet, hvert skjegg raket av.</verse><verse id="3">På gatene binder de sekk om seg. På takene og torgene skal alle hyle og la tårene strømme.</verse><verse id="4">Hesjbon og El’ale skriker så det høres helt til Jahas. Derfor klager Moabs krigsmenn, Moabs sjel skjelver.</verse><verse id="5">Mitt hjerte klager over Moab. Dets flyktninger kommer helt til Soar og til Eglat-Sjelisjia. Gråtende går de oppover bakken til Luhit, på veien til Horonajim løfter de klagerop over ødeleggelsen.</verse><verse id="6">Nimrims vann blir til ørkener, gresset tørker bort, vekstene visner, det finnes ikke et grønt strå lenger.</verse><verse id="7">Derfor bærer de det som de har samlet sammen, sitt oppsparte gods, over Vidjebekken.</verse><verse id="8">Ja, klagerop lyder rundt omkring i Moabs land. Helt til Eglajim når jammerskriket, til Be’er-Elim når skriket,</verse><verse id="9">for vannene i Dimon er fulle av blod. Ja, jeg vil la enda mer komme over Dimon - en løve skal overfalle de unnkomne av Moab, resten av landet.</verse></chapter><chapter id="16"><verse id="1">Send landsherren de lammene han skal ha, fra Sela gjennom ørkenen til Sions datters berg!</verse><verse id="2">Som flaksende fugler, som unger skremt opp fra redet, skal Moabs døtre være ved Arnons vadesteder.</verse><verse id="3">Gi råd! Finn en utvei for oss! La din skygge være midt på dagen som om det var natt! Skjul de fordrevne, forråd ikke flyktningene!</verse><verse id="4">La mine fordrevne barn få herberge hos deg, Moab, vær et skjul mot ødeleggeren! For det er slutt med voldsmannen, ødeleggelsen får ende, undertrykkerne blir borte fra landet.</verse><verse id="5">Så skal tronen bli grunnfestet ved miskunn, og i troskap skal en fyrste sitte på den i Davids telt, en som søker rett og fremmer rettferdighet.</verse><verse id="6">Vi har hørt om Moabs veldige overmot, om hans stolthet, hans overmot og hans frekkhet, og hans tomme skryt.</verse><verse id="7">Derfor skal Moab klage over Moab, alle skal klage. Over Kir-Haresets druekaker skal dere sukke i dyp sorg.</verse><verse id="8">For Hesjbons marker er visnet, og Sibmas vintre. De edle rankene som vokste der, slo folkenes herrer til jorden. De nådde helt til Jaser og bredte seg ut i ørkenen, kvistene på det strakte seg ut over havet.</verse><verse id="9">Derfor gråter jeg med Jaser over Sibmas vintre. Jeg vanner deg med mine tårer, Hesjbon, og deg El’ale! For over din frukthøst og over din kornhøst lyder krigsrop.</verse><verse id="10">Glede og fryd blir tatt bort fra frukthagene, og i vingårdene høres ingen gledessang, intet jubelrop. Ingen tråkker vin i pressekarene. Fryderopet gjør jeg ende på.</verse><verse id="11">Derfor bruser mitt indre for Moab som en sitar, og mitt hjerte for Kir-Heres.</verse><verse id="12">Når Moab har møtt fram på offerhaugen og har trettet seg ut der, og de går inn til sin helligdom for å be, da oppnår de ingenting.</verse><verse id="13">Dette er det ordet som Herren før har talt mot Moab.</verse><verse id="14">Men nå taler Herren og sier: Innen tre år, slik som en dagarbeider regner årene, skal Moabs herlighet være fornedret sammen med hele dets store folkemengde. Det som blir spart, skal være ganske lite og maktesløst.</verse></chapter><chapter id="17"><verse id="1">Utsagn om Damaskus. Se, Damaskus skal opphøre å være en by og bli til en ruinhaug.</verse><verse id="2">Aroers byer blir forlatt. De blir overlatt til flokker av fe som legger seg til ro der, og det er ingen som skremmer dem.</verse><verse id="3">Det skal være slutt med festninger i Efra’im og med kongedømmet i Damaskus og med resten av Syria. Det skal gå med dem som med Israels barns herlighet, sier Herren, hærskarenes Gud.</verse><verse id="4">På den tiden skal Jakobs herlighet bli ringe, og folkets fete kropp skal tæres bort.</verse><verse id="5">Det skal gå som når en griper om det stående kornet, og hans arm skjærer aksene. Det skal gå som når en sanker aks i Refa’im-dalen.</verse><verse id="6">Bare en etterhøst skal bli tilbake der, som når en slår ned oliven: To-tre bær øverst i toppen, og fire-fem på greinene av frukttreet, sier Herren, Israels Gud.</verse><verse id="7">På den tiden skal mennesket vende sitt blikk til sin skaper, og hans øyne skal se opp til Israels Hellige.</verse><verse id="8">Han skal ikke vende sitt blikk til de altrene som hans hender har gjort, og ikke se på det hans fingrer har laget, verken på Astarte-støttene eller på solstøttene.</verse><verse id="9">på den tiden skal Israels befestede byer bli som de forlatte stedene i skogen og på høydene, de som ble forlatt da Israels barn kom, og landet skal bli til en ørken.</verse><verse id="10">For du glemte din frelses Gud, og din styrkes klippe mintes du ikke. Derfor planter du herlige hager og setter fremmede ranker i dem.</verse><verse id="11">Den dagen du planter, setter du gjerde om den. Om morgenen får du din plantning til å blomstre. Men avlingen blir borte på sykdommens dag, og smerten er ulegelig.</verse><verse id="12">Ve! Det bruser av mange folk! Det bruser som havet. Det larmer av folkeslag! Det larmer som mektige vann larmer.</verse><verse id="13">Ja, det larmer av folkeslag som mange vann larmer. Men han truer dem, og de flykter langt bort. De blir jaget av sted som agner for vinden oppe på fjellene og som en støvvirvel for stormen.</verse><verse id="14">Ved kveldstid, se, da er det forferdelse. Før morgenen er de ikke mer til. Slik går det med dem som plyndrer oss, dette skal de få som raner oss.</verse></chapter><chapter id="18"><verse id="1">Ve deg, du land med hvinende vinger bortenfor Etiopias strømmer,</verse><verse id="2">du som sender bud over havet, og sender dem i sivbåter over vannene! Gå av sted, dere raske sendebud, til det ranke folket med glinsende hud. Gå til et folk som er fryktet vidt omkring, et mektig folk som tråkker andre ned, og som bor i et land som er gjennomskåret av elver.</verse><verse id="3">Alle dere som bor i verden, dere jordens innbyggere: Når det løftes banner på fjellene, da se til! Og når det støtes i horn, da hør etter!</verse><verse id="4">For så sa Herren til meg: Jeg vil holde meg stille og betrakte det fra min bolig når heten brenner på en solskinnsdag, når tåken dugger i høsttidens hete.</verse><verse id="5">For før høsttiden, når blomstringen er over og blomsten holder på å bli til en modnende drue, da skjærer han rankene av med hagekniver, og kvistene hogger han av og fører dem bort.</verse><verse id="6">De blir alle sammen overlatt til fjellenes rovfugler og til landets ville dyr. Rovfuglene skal holde til der om sommeren, og alle landets villdyr om vinteren.</verse><verse id="7">på den tiden skal det bæres fram gaver til Herren, hærskarenes Gud, fra det ranke folket med glinsende hud, fra det folket som er fryktet vidt omkring, det mektige folket som tråkker andre ned, det folket som bor i et land som blir gjennomskåret av elver - til det stedet hvor Herrens, hærskarenes Guds navn bor, til Sions berg.</verse></chapter><chapter id="19"><verse id="1">Utsagn om Egypt. Se, Herren farer fram på en lett sky og kommer til Egypt. Og avgudene i Egypt bever for hans åsyn, egypternes hjerter smelter inne i dem.</verse><verse id="2">Jeg vil egge egypter mot egypter, så de skal kjempe hver mot sin bror og hver mot sin neste, by mot by, rike mot rike.</verse><verse id="3">Egypternes ånd skal svikte i deres indre. Deres planer vil jeg gjøre til intet. De skal søke til sine avguder og trollmenn og dødningemanere og spåmenn.</verse><verse id="4">Jeg vil overgi Egypt i en hard herres hånd. En streng konge skal herske over dem, sier Herren Herren, hærskarenes Gud.</verse><verse id="5">Vannet i Nilen blir borte, og elven blir tørr, helt uttørret.</verse><verse id="6">Elvene stinker, kanalene i Egypt minker og blir tørre, og rør og siv visner.</verse><verse id="7">Gresset ved Nil-bredden dør, og alt åkerland langs elven tørker bort. Det blir spredt av vinden og er ikke mer.</verse><verse id="8">Fiskerne klager. Alle de som kaster krok i strømmen, sørger, og de som setter garn i vannet, er motløse.</verse><verse id="9">De som arbeider med heklet lin, blir til skamme, også de som vever fint hvitt tøy.</verse><verse id="10">Landets grunnpilarer er knust. Alle som arbeider for lønn, er sorgfulle til sinns.</verse><verse id="11">Bare dårer er Soans høvdinger. De viseste blant faraos rådgivere gir uforstandige råd. Hvordan kan dere si til farao: Jeg er en ætling av vismenn, en ætling av fortidens konger?</verse><verse id="12">Hvor er de da, dine vismenn, så de kunne forkynne for deg, så de kunne forstå hva Herren, hærskarenes Gud, har besluttet om Egypt?</verse><verse id="13">Soans høvdinger er blitt dårer, Nofs høvdinger er blitt narret, og overhodene for stammene har ført Egypt vill.</verse><verse id="14">Herren har i deres indre utøst en svimmelhets-ånd. De har ført Egypt vill i all dets gjerning, som en drukken mann tumler forvillet om i sitt spy.</verse><verse id="15">Ikke noen gjerning skal lykkes for Egypt, enten det er hode eller hale, palmegrein eller siv som gjør den.</verse><verse id="16">På den tiden skal Egypt være som kvinner. Det skal skjelve og frykte for den løftede hånd, som Herren, hærskarenes Gud, rister over dem.</verse><verse id="17">Og Juda land skal være en redsel for Egypt. Så ofte noen nevner det for dem, skal de skjelve for det råd som Herren, hærskarenes Gud, har fattet mot det.</verse><verse id="18">På den tiden skal det være fem byer i landet Egypt som taler Kana’ans tungemål og sverger troskap til Herren, hærskarenes Gud. En av dem skal kalles Ir-Haheres*.</verse><verse id="19">På den tiden skal det være et alter for Herren midt i landet Egypt og en støtte for Herren ved dets grense.</verse><verse id="20">Det skal være til et tegn og et vitne i landet Egypt for Herren, hærskarenes Gud. Når de roper til Herren over undertrykkerne, skal han sende dem en frelser og stridsmann og fri dem ut.</verse><verse id="21">Herren skal gi seg til kjenne for Egypt, og egypterne skal kjenne Herren på den tiden. De skal bære fram slaktoffer og matoffer, de skal gjøre løfter til Herren og holde dem.</verse><verse id="22">Herren skal slå Egypt. Han skal slå, men også lege. De skal vende om til Herren, og han skal bønnhøre dem og lege dem.</verse><verse id="23">På den tiden skal det være en ryddet vei fra Egypt til Assyria. Assyrerne skal komme til Egypt, og egypterne til Assyria. Og egypterne skal tjene Herren sammen med assyrerne.</verse><verse id="24">På den tiden skal Israel være den tredje med Egypt og med Assyria, en velsignelse midt på jorden,</verse><verse id="25">fordi Herren, hærskarenes Gud, har velsignet det og sagt: Velsignet være mitt folk Egypt og mine henders verk Assyria og min arv Israel!</verse></chapter><chapter id="20"><verse id="1">I det året da Tartan kom til Asjdod, dit assyrerkongen Sargon hadde sendt ham, og han kjempet mot byen og inntok den,</verse><verse id="2">på den tiden talte Herren ved Jesaja, Amos’ sønn, og sa: Du skal løse sekkeplagget av dine hofter og dra skoen av din fot! Og han gjorde det. Han gikk naken og barbent.</verse><verse id="3">Da sa Herren: Likesom min tjener Jesaja har gått naken og barbent og nå i tre år har vært et tegn og et varsel om Egypt og Etiopia,</verse><verse id="4">slik skal kongen i Assyria føre bort fangene fra Egypt og de landflyktige fra Etiopia - de unge og de gamle, nakne og barbente og med bar bak, til vanære for Egypt.</verse><verse id="5">Da skal folk bli forferdet og ha skam av Etiopia, som de satte sitt håp til, og av Egypt, som de var stolte av.</verse><verse id="6">Og de som bor her i kystlandet på den tiden, skal si: Se, slik er det gått med dem vi satte vårt håp til, dem vi tok vår tilflukt til for å få hjelp, for å bli fridd fra kongen i Assyria. Hvordan skal da vi komme unna?</verse></chapter><chapter id="21"><verse id="1">Utsagn om Havørkenen*. Som stormvinder farer fram i Sydlandet, kommer det fra ørkenen, fra det forferdelige landet.</verse><verse id="2">Et hardt syn er blitt kunngjort meg: Den svikefulle sviker og røveren herjer. Dra opp, Elam! Treng på, Media! Hvert sukk gjør jeg ende på.</verse><verse id="3">Derfor er mine hofter fulle av smerte, veer har grepet meg, som en fødende kvinne. Jeg er forvirret ved det jeg hører, jeg er forferdet ved det jeg ser.</verse><verse id="4">Mitt sinn er forvirret, redsel har forferdet meg. Kveldsskumringen som var min glede, har han gjort til redsel for meg.</verse><verse id="5">De dekker bordet, vakten våker, de eter og drikker. Opp, høvdinger! Smør skjoldene!</verse><verse id="6">For så sa Herren til meg: Gå og still vaktmannen ut! Det han ser, skal han melde.</verse><verse id="7">Ser han et tog av ryttere, par etter par, et tog av esler, et tog av kameler, da skal han gi akt, gi nøye akt.</verse><verse id="8">Da roper han som en løve: Herre, på vakt står jeg alltid om dagen! På min post er jeg stilt hver natt!</verse><verse id="9">Men se der! Der kommer et tog av ridende menn, av rytterpar! - Og han tok til orde og sa: Falt, falt er Babel! Alle gudebildene i byen har han knust og kastet til jorden.</verse><verse id="10">Du mitt knuste, mitt gjennomtreskede folk! Det jeg har hørt av Herren, hærskarenes Gud, Israels Gud, har jeg kunngjort for dere.</verse><verse id="11">Utsagn om Duma*. Til meg roper de fra Se’ir: Vekter! Hvor langt på natt? Vekter! Hvor langt på natt?</verse><verse id="12">Vekteren svarer: Det kommer morgen, men også natt. Vil dere spørre, så spør. Kom tilbake igjen!</verse><verse id="13">Utsagn mot Arabia. I skogen i Arabia skal dere overnatte, dere karavaner av dedanitter!</verse><verse id="14">De bringer vann ut til de tørste. De som bor i Temas land, drar de flyktende i møte med brød.</verse><verse id="15">For de flykter for sverdet, for det dragne sverdet og den spente buen og for krigens trykk.</verse><verse id="16">For så har Herren sagt til meg: Om et år, slik som en dagarbeider regner året, skal det være forbi med all Kedars herlighet.</verse><verse id="17">Ikke mange av Kedar-heltenes buer blir spart. For Herren, Israels Gud, har talt.</verse></chapter><chapter id="22"><verse id="1">Utsagn om Syne-dalen*. Hva er nå på ferde hos deg, siden alt ditt folk har steget opp på takene?</verse><verse id="2">Du by full av larm og ståk! Du jublende by! Dine drepte er ikke drept med sverd og ikke falt i krig.</verse><verse id="3">Dine høvdinger har alle sammen flyktet bort, uten bue er de fanget. Alle som fantes i deg, er fanget, enda de hadde flyktet langt bort.</verse><verse id="4">Derfor sier jeg: Se bort fra meg! Jeg må gråte bittert. Treng ikke inn på meg for å trøste meg over mitt folks undergang!</verse><verse id="5">For Herren Herren, hærskarenes Gud, har en dag med forferdelse og nedtramping og forvirring i Synedalen. Murer brytes ned, og skrik lyder opp imot fjellet.</verse><verse id="6">Elam bærer kogger, drar fram med stridsmenn på vogner og med ryttere. Kir har tatt dekket av sitt skjold.</verse><verse id="7">Dine herligste daler blir fylt med vogner, og rytterne stiller seg opp mot portene.</verse><verse id="8">Han har tatt bort Judas vern, og på den dagen ser du deg om etter rustningene i skoghuset.</verse><verse id="9">Dere ser at Davids by har mange revner, og dere samler vannet i den nedre dammen.</verse><verse id="10">Dere teller husene i Jerusalem, og dere river dem ned for å styrke muren.</verse><verse id="11">Dere graver en grav mellom begge murene for vannet fra den gamle dammen. Men dere ser ikke opp til ham som gjorde dette. Ham som uttenkte det for lang tid siden, ser dere ikke.</verse><verse id="12">Herren Herren, hærskarenes Gud, kaller dere den dagen til gråt og veklage og til å rake hodet og binde sekk om dere.</verse><verse id="13">Men se, her er fryd og glede. De slakter okser, de slakter sauer, de eter kjøtt og drikker vin: La oss ete og drikke, for i morgen dør vi.</verse><verse id="14">Men i mine ører lyder Herrens, hærskarenes Guds åpenbaring: Sannelig, denne misgjerningen skal dere ikke få sonet så lenge dere lever, sier Herren Herren, hærskarenes Gud.</verse><verse id="15">Så sier Herren Herren, hærskarenes Gud: Gå inn til denne slottsforvalteren Sjebna, han som står for huset, og si:</verse><verse id="16">Hva har du her, og hvem har du her, siden du her har hogd deg ut en grav? Du hogger deg ut en grav i høyden, huler deg ut en bolig i berget.</verse><verse id="17">Se, Herren skal slenge deg bort, ja, slenge deg bort, du sterke mann! Han skal rulle deg sammen,</verse><verse id="18">han skal nøste deg til et nøste og kaste deg som en ball bort til et vidstrakt land. Dit skal du komme, der skal du dø, og dit skal dine herlige vogner, du skamflekk for din herres hus!</verse><verse id="19">Jeg vil støte deg bort fra din post, og fra din plass skal en kaste deg ned.</verse><verse id="20">På den dagen vil jeg kalle min tjener Eljakim, Hilkias sønn,</verse><verse id="21">jeg vil kle ham i din kappe og binde ditt belte om ham og gi din makt i hans hånd. Han skal være en far for Jerusalems innbyggere og for Judas hus.</verse><verse id="22">Jeg vil legge nøkkelen til Davids hus på hans skulder. Han skal lukke opp og ingen lukke igjen, og lukke igjen og ingen lukke opp.</verse><verse id="23">Jeg vil feste ham som en nagle på et sikkert sted. Han skal bli et æressete for sin fars hus.</verse><verse id="24">De skal henge på ham hele tyngden av hans fars hus, de edle og de ville skuddene, alle de små karene, både fatene og alle krukkene*.</verse><verse id="25">På den dagen skal den løsne, den naglen som var festet på et sikkert sted, sier Herren, hærskarenes Gud. Den skal hogges av og falle ned, og den byrden som hang på den, skal bli ødelagt. For Herren har talt.</verse></chapter><chapter id="23"><verse id="1">Utsagn om Tyrus. Jamre dere nå, Tarsis-skip, for byen er ødelagt, så der ikke mer er hus eller havn. Fra Kittims land blir det kunngjort for dem.</verse><verse id="2">Bli stille, dere som bor ved kysten, dere som Sidons sjøfarende kjøpmenn gjorde rike!</verse><verse id="3">Av Sikors sæd, av Nilens høst, som ble ført fram over det store hav, gjorde det seg vinning. Det var et marked for folkene.</verse><verse id="4">Skam deg, Sidon! For havet, havets festning sier: Jeg har ikke hatt fødselsveer, heller ikke født, heller ikke oppdradd unge menn eller fostret jomfruer.</verse><verse id="5">Når de får høre om dette i Egypt, skal de skjelve ved ryktet om Tyrus.</verse><verse id="6">Far over til Tarsis, jamre dere, dere som bor ved kysten!</verse><verse id="7">Er dette deres jublende by, som ble til i gammel tid, som førte sitt folk på raske føtter til fjerne land, der de kunne bo?</verse><verse id="8">Hvem har besluttet dette mot Tyrus - hun som delte ut kroner, mens hennes kjøpmenn var fyrster og hennes kremmere stormenn på jorden?</verse><verse id="9">Herren, hærskarenes Gud, har besluttet det for å vanhellige all stolt prakt, for å vanære alle jordens store.</verse><verse id="10">Bred deg ut over ditt land som Nilen, du Tarsis’ datter! Det er ikke lenger noe bånd som binder.</verse><verse id="11">Han har rakt ut sin hånd over havet, han har fått kongeriker til å skjelve. Herren har gitt befaling om å ødelegge Kana’ans faste borger.</verse><verse id="12">Han sa: Du skal ikke lenger juble, du undertrykte jomfru, Sidons datter! Bryt opp, dra over til Kittim! Heller ikke der skal du finne ro.</verse><verse id="13">Se, kaldeernes land - dette folket som før ikke var til, for Assur hadde gjort landet deres til en bolig for ørkenens dyr - de reiser sine beleiringstårn, de omstyrter Tyrus’ palasser og gjør det til en ruinhaug.</verse><verse id="14">Jamre dere nå, Tarsis-skip! For ødelagt er deres faste borg.</verse><verse id="15">På den tiden skal Tyrus bli glemt i sytti år, så lenge som én konges dager. Når sytti år er til ende, skal det gå Tyrus som det heter i visen om horkvinnen:</verse><verse id="16">Ta din sitar, gå omkring i byen, du glemte horkvinne! Spill det beste du kan, syng vise på vise, så folk kan huske deg!</verse><verse id="17">Når de sytti årene er til ende, skal Herren ta seg av Tyrus. Det skal igjen få ta imot horelønn, og det skal drive hor med alle verdens riker over den vide jord.</verse><verse id="18">Men dets vinning og dets horelønn skal være helliget til Herren. Den skal ikke legges opp og ikke gjemmes. For de som bor for Herrens åsyn, skal få dets vinning og bruke den til å ete seg mette og kle seg i prektige klær.</verse></chapter><chapter id="24"><verse id="1">Se, Herren tømmer jorden og legger den øde. Han snur opp-ned på dens overflate og sprer dem som bor på den.</verse><verse id="2">Da går det presten som folket, herren som trellen, fruen som trellkvinnen, selgeren som kjøperen, lån-takeren som långiveren, ågerkaren som hans skyldner.</verse><verse id="3">Tømmes, ja, tømmes skal jorden, og plyndres, ja, plyndres. For Herren har talt dette ordet.</verse><verse id="4">Jorden sørger og visner bort. Jorderike sykner og visner bort. De ypperste av dem som bor på jorden, sykner bort.</verse><verse id="5">Jorden er vanhelliget under dem som bor på den. For de har krenket lovene, overtrådt budet, brutt den evige pakten.</verse><verse id="6">Derfor fortærer forbannelse jorden, og de som bor på den, må bære sin skyld. Derfor brenner de som bor på jorden, og det blir bare få mennesker igjen.</verse><verse id="7">Mosten visner, vintreet sykner bort. Alle de som før var så hjerteglade, sukker nå.</verse><verse id="8">Det er forbi med gleden ved tamburinenes lyd. Det er slutt med larmen av dem som jubler. Det er forbi med gleden ved sitarens klang.</verse><verse id="9">De synger ikke lenger mens de drikker vin. Besk er den sterke drikk for dem som drikker den.</verse><verse id="10">Nedbrutt er den øde byen. Stengt er hvert hus, så ingen kan gå inn.</verse><verse id="11">På gatene lyder klagerop over vinen. All glede er borte, landets fryd er blitt landflyktig.</verse><verse id="12">Tilbake i byen er bare ødeleggelse, og porten er slått i stumper og stykker.</verse><verse id="13">For det skal gå slik til blant folkene på jorden som når oliven blir slått ned, som ved etterhøsten, når vinhøsten er forbi.</verse><verse id="14">De skal oppløfte sin røst og rope med fryd. Over Herrens herlighet jubler de i Vesten.</verse><verse id="15">Derfor, dere som bor i Østens land: Gi Herren ære! Dere som bor på havets øyer og kyster: Ær Herrens, Israels Guds navn!</verse><verse id="16">Fra jordens utkanter hører vi lovsanger: Ære være Den Rettferdige! - Men jeg sier: Jeg forgår! Jeg forgår, ve meg! De svikefulle sviker, ja, de svikefulle sviker og røver.</verse><verse id="17">Gru og grav og garn over deg, du som bor på jorden!</verse><verse id="18">Det skal skje at den som flykter for den grufulle larmen, skal falle i graven. Og den som kommer opp av graven, skal fanges i garnet. For slusene i det høye er åpnet, og jordens grunnvoller skjelver.</verse><verse id="19">Jorden brister, ja, den brister. Jorden revner, ja, den revner. Jorden rystes, ja, den rystes.</verse><verse id="20">Jorden skal rave som en drukken mann og svinge hit og dit som en vakthytte. Dens misgjerning skal tynge på den, den skal falle og ikke reise seg mer.</verse><verse id="21">På den tiden skal Herren hjemsøke himmelens hær i det høye og jordens konger nede på jorden.</verse><verse id="22">De skal samles sammen som fanger i hulen og settes fast i fengselet. Og etter lang tid skal de få sin straff.</verse><verse id="23">Månen skal blyges, og solen skamme seg. For Herren, hærskarenes Gud, er konge på Sions berg og i Jerusalem. Og Guds herlighet skal stå for hans eldstes øyne.</verse></chapter><chapter id="25"><verse id="1">Herre, du er min Gud. Jeg vil opphøye deg, jeg vil prise ditt navn, for du har gjort underverk. Dine råd fra gammel tid er sannhet og trofasthet.</verse><verse id="2">For du har gjort en by til en steinrøys, en befestet by til en grushaug. Du har ødelagt de fremmedes palasser, så det ikke er noen by lenger. De skal aldri mer bli bygd opp igjen.</verse><verse id="3">Derfor skal et sterkt folk ære deg, men de ville hedningenes by skal frykte deg.</verse><verse id="4">For du har vært et vern for den hjelpeløse, et vern for den fattige i hans trengsel, et ly mot regnskyll, en skygge mot hete. Når voldsmenn fnyser, er det som regnskyll mot en vegg.</verse><verse id="5">Som du demper heten i et tørt land, slik demper du de fremmedes bråk. Som hete dempes ved skyggen av en sky, slik dempes voldsmennenes sang.</verse><verse id="6">Herren, hærskarenes Gud, skal på dette fjellet gjøre et gjestebud for alle folk, et gjestebud med fete retter, et gjestebud med gammel vin - med fete, margfulle retter og med klaret, gammel vin.</verse><verse id="7">På dette fjellet skal han tilintetgjøre det sløret som tilslører alle folkene, og det dekket som dekker alle hedningefolkene.</verse><verse id="8">Han skal oppsluke døden for evig. Og Herren Herren skal tørke tårene av alle ansikter. Sitt folks vanære skal han ta bort fra hele jorden. For Herren har talt.</verse><verse id="9">På den tiden skal de si: Se, der er vår Gud, ham som vi ventet på, at han skulle frelse oss. Dette er Herren som vi ventet på. La oss fryde og glede oss i hans frelse.</verse><verse id="10">For Herrens hånd skal hvile på dette fjellet. Men Moab skal bli tråkket ned i sitt eget land, likesom halm blir tråkket ned i gjødselvann.</verse><verse id="11">Moab skal bre ut sine hender der, likesom svømmeren brer ut sine hender for å svømme. Men Herren skal kue dets stolthet til tross for kunstgrepene dets hender utfører.</verse><verse id="12">Og den høye festningen med dine murer skal han rive ned, omstyrte, jevne med jorden, så den ligger i støvet.</verse></chapter><chapter id="26"><verse id="1">På den dagen skal denne sangen synges i Juda land: En sterk by har vi, frelse setter han til mur og vern.</verse><verse id="2">Lukk opp portene, så et rettferdig folk kan gå inn, et folk som holder fast ved sin troskap.</verse><verse id="3">Den som har et grunnfestet sinn, ham lar du alltid ha fred, for til deg setter han sin lit.</verse><verse id="4">Sett deres lit til Herren til alle tider! For i Herren Herren har vi en evig klippe.</verse><verse id="5">For han har støtt ned dem som bodde i det høye, den kneisende byen. Han støtte den ned, ja, støtte den ned til jorden, slo den ned i støvet.</verse><verse id="6">Den ble trådt under føtter, under de hjelpeløses føtter, de fattiges fottrinn.</verse><verse id="7">Den rettferdiges sti er jevn. Du jevner den rettferdiges vei.</verse><verse id="8">På dine dommers vei, Herre, ventet vi deg også. Til ditt navn og ditt minne sto vår sjels lengsel.</verse><verse id="9">Med min sjel lengtet jeg etter deg om natten, og med min ånd søkte jeg deg. For når dine dommer går over jorden, lærer jordboerne rettferdighet.</verse><verse id="10">Dersom den ugudelige får nåde, så lærer han ikke rettferdighet. I rettvishets land gjør han urett, og han ser ikke Herrens høyhet.</verse><verse id="11">Herre! Høyt oppløftet var din hånd, men de så det ikke. De fikk se din nidkjærhet for folket og ble til skamme. Ja, ild fortærte dine fiender.</verse><verse id="12">Herre! Du skal hjelpe oss til fred. Alt det vi har gjort, har du utrettet for oss.</verse><verse id="13">Herre vår Gud! Andre herrer enn du har hersket over oss. Ved deg alene priser vi ditt navn.</verse><verse id="14">Døde blir ikke levende, dødninger står ikke opp. Derfor hjemsøker og ødelegger du dem og gjør hvert minne om dem til intet.</verse><verse id="15">Du gir folket vekst, Herre! Du gir folket vekst og viser din herlighet. Du flytter alle landets grenser langt ut.</verse><verse id="16">Herre, i nøden søkte de deg, de sendte opp stille bønner da din tukt kom over dem.</verse><verse id="17">Likesom en kvinne i barnsnød vrir seg og skriker i sine veer når hun skal føde, slik gikk det oss for ditt åsyn, Herre.</verse><verse id="18">Vi var svangre, vi vred oss. Men da vi fødte, var det bare vind. Frelse ga vi ikke landet, og ingen ble født til å bo på jorden.</verse><verse id="19">Dine døde skal bli levende. Mine lik skal stå opp. Våkn opp og juble, dere som bor i støvet! For dugg over grønne urter er din dugg, og jorden gir døde tilbake til livet.</verse><verse id="20">Mitt folk, kom inn i dine kamre og lukk dørene etter deg! Skjul deg et lite øyeblikk, inntil vreden går over!</verse><verse id="21">For se, Herren går ut fra sin bolig for å hjemsøke dem som bor på jorden for deres misgjerning. Jorden skal la det blod som er utøst på den, komme for dagen, og ikke mer dekke sine drepte.</verse></chapter><chapter id="27"><verse id="1">På den tiden skal Herren med sitt sverd, det harde og store og sterke, hjemsøke Leviatan, den raske dragen, og Leviatan, den buktende dragen, og han skal drepe uhyret som er i havet.</verse><verse id="2">På den tiden skal de si: Der er en edel vingård, syng om den!</verse><verse id="3">Jeg, Herren, er dens vokter. Hvert øyeblikk vanner jeg den. For at ikke noen skal skade den, vokter jeg den dag og natt.</verse><verse id="4">Vrede har jeg ikke mot den. Hadde jeg torner og tistler mot meg i krig, da ville jeg gå løs på dem og brenne dem opp alle sammen -</verse><verse id="5">dersom de da ikke skulle søke vern hos meg og slutte fred med meg, ja, slutte fred med meg.</verse><verse id="6">I kommende dager skal Jakob skyte røtter, Israel blomstre og få skudd, og de skal fylle jorderike med frukt.</verse><verse id="7">Har vel Herren slått Israel så hardt som han slo den som slo ham? Eller ble han drept slik som hans fiender ble drept?</verse><verse id="8">Med måte gikk du i rette med folket da du jaget det fra deg. Herren drev det bort med sitt harde vær på østavindens dag.</verse><verse id="9">Derfor blir Jakobs misgjerning utsonet. Og det at hans synd blir tatt bort, gir full frukt når alle altersteiner blir knust som kalksteiner, og Astarte-bilder og solstøtter ikke reiser seg mer.</verse><verse id="10">For den befestede byen ligger forlatt, en folketom bolig, øde som ørkenen. Kalver beiter der. Der hviler de og eter dens kvister.</verse><verse id="11">Når dens greiner blir tørre, brytes de av. Kvinner kommer og gjør opp ild med dem. For dette er ikke noe forstandig folk. Derfor forbarmer dets skaper seg ikke over det, og han som dannet det, er ikke nådig mot det.</verse><verse id="12">Det skal skje på den tiden at Herren skal slå frukten av trærne, like fra Storelven til Egypterbekken, og dere, Israels barn, dere skal bli sanket opp én for én.</verse><verse id="13">Og det skal skje på den tiden at de skal blåse i et stort horn. Da skal de komme, de fortapte i Assurs land og de fordrevne i landet Egypt, og de skal tilbe Herren på det hellige berg i Jerusalem.</verse></chapter><chapter id="28"><verse id="1">Ve den stolte kransen om hodet på drankerne i Efra’im, og den visnende blomsten, hans fagre pryd som troner over den fete dalen, der de ligger drukne av vin.</verse><verse id="2">Se, Herren sender en som er sterk og veldig, lik en haglskur, en ødeleggende storm. Som en flom av mektige, overskyllende vann slår han alt til jorden med makt.</verse><verse id="3">Med føtter skal den trampes ned, den stolte kransen om hodet til Efra’ims drankere.</verse><verse id="4">Og den visnende blomsten, hans fagre pryd som troner over den fruktbare dalen - med den skal det gå som med en fiken, som er moden før sommeren er inne: Når noen ser den, sluker han den, så snart han har fått den i hånden.</verse><verse id="5">På den tiden skal Herren, hærskarenes Gud, være en fager krans og en herlig krone for resten av sitt folk.</verse><verse id="6">Han skal være en rettferds ånd for den som sitter til doms, og styrke for dem som driver krigen tilbake til porten.</verse><verse id="7">Men også de som er her, raver av vin og tumler av sterk drikk. Prest og profet raver av sterk drikk, er overveldet av vin, tumler av sterk drikk. De raver i sine syner, vakler i sine dommer.</verse><verse id="8">For alle bord er fulle av vemmelig spy, det finnes ikke en ren flekk.</verse><verse id="9">Hvem vil han lære kunnskap, og hvem vil han få til å forstå sitt budskap? Er det barn som nettopp er avvent fra melken, som nettopp er tatt bort fra brystet?</verse><verse id="10">For bud på bud, bud på bud, regel på regel, regel på regel, litt her, litt der.</verse><verse id="11">Ja, ved folk med stammende lepper og på et annet tungemål skal han tale til dette folket.</verse><verse id="12">Det var han som sa til dem: Dette er ro, unn den utmattede ro, og dette er hvile. Men de ville ikke høre.</verse><verse id="13">Så skal da Herrens ord bli dem bud på bud, bud på bud, regel på regel, regel på regel, litt her, litt der, så de skal gå og falle baklengs og bli knust og bundet og fanget.</verse><verse id="14">Derfor hør Herrens ord, dere spottere, dere som hersker over folket her i Jerusalem!</verse><verse id="15">Fordi dere sier: Vi har gjort en pakt med døden og et forbund med dødsriket. Når den susende svepen farer fram, skal den ikke nå oss. For vi har gjort løgn til vår tilflukt og svik til vårt skjul -</verse><verse id="16">derfor sier Herren Herren: Se, jeg har lagt i Sion en grunnstein, en prøvet stein, en kostbar, fast hjørnestein. Den som tror, haster ikke.</verse><verse id="17">Og jeg vil gjøre rett til målesnor og rettferdighet til lodd. Hagl skal rive bort løgnens tilflukt, og gjemmestedet skal vannene skylle bort.</verse><verse id="18">Den pakten dere har med døden, skal slettes ut, og deres forbund med dødsriket skal ikke stå fast. Når den susende svepen farer fram, skal dere bli tråkket ned.</verse><verse id="19">Hver gang den farer fram, skal den rive dere bort. For morgen etter morgen skal den fare fram, både dag og natt. Og det skal bare være til redsel å forstå budskapet.</verse><verse id="20">Ja, sengen er for kort til å strekke seg ut i, og teppet er for smalt til å svøpe seg i.</verse><verse id="21">For Herren skal reise seg likesom ved Perasim-fjellet, som i dalen ved Gibeon skal han bli vred. Han gjør sin gjerning, en underlig gjerning. Han utretter sitt arbeid, et uhørt arbeid.</verse><verse id="22">Og nå, spott ikke, for at ikke deres bånd skal bli strammet! For om tilintetgjørelse og fast besluttet straffedom over hele jorden har jeg hørt fra Herren Herren, hærskarenes Gud.</verse><verse id="23">Vend øret til og hør min røst, gi akt og hør min tale!</verse><verse id="24">Når bonden vil så, holder han da alltid på med å pløye og vende og harve jorden?</verse><verse id="25">Når han har jevnet åkeren, sprer han ikke da ut dill og karve og sår hvete i rader og bygg på avmerket sted og spelt i kanten?</verse><verse id="26">Hans Gud har vist ham den rette måten, han lærte ham det.</verse><verse id="27">For en tresker ikke dill med treskeslede, en ruller heller ikke vognhjul over karve. Men med stav banker en ut dill, og karve med kjepp.</verse><verse id="28">Blir vel brødkornet knust? Nei, en holder ikke på med å treske det for alltid. Når en driver sine vognhjul og sine hester over det, knuser en det ikke.</verse><verse id="29">Også dette kommer fra Herren, hærskarenes Gud. Han er underfull i råd, stor i visdom.</verse></chapter><chapter id="29"><verse id="1">Ve Ariel*! Ariel, du by hvor David slo leir! Legg år til år, la høytidene gå sin rundgang.</verse><verse id="2">Da vil jeg gjøre det trangt for Ariel, og det skal være sorg og jammer. Men så skal det bli meg et virkelig Ariel.</verse><verse id="3">Jeg vil slå leir rundt omkring deg, og jeg vil beleire deg med bolverk og bygge voller mot deg.</verse><verse id="4">Du skal bli fornedret, du skal tale fra jorden. Fra støvet skal du mumle fram dine ord. Din røst skal lyde fra jorden likesom fra en dødningemaner, fra støvet skal din tale bli hvisket fram.</verse><verse id="5">Men så skal dine fienders mengde bli som fint støv, og voldsmennenes flokk som fykende agner. Det skal skje i et øyeblikk, med ett slag.</verse><verse id="6">Fra Herren, hærskarenes Gud, skal det komme en hjemsøkelse med larm og brak og veldige drønn, med virvelvind og storm og fortærende ildslue.</verse><verse id="7">Som en drøm, som et syn om natten, blir de borte, den store mengden av hedningefolk som kjemper mot Ariel, alle de som angriper byen og borgen, og som trenger inn på den.</verse><verse id="8">Det skal gå som når den sultne drømmer og synes at han spiser: Når han våkner, er han tom. Og som når den tørste drømmer og synes at han drikker: Når han våkner, se, da er han matt, og hans sjel blir maktesløs. Slik skal det gå med alle de mange hedningefolk som kjemper mot Sions berg.</verse><verse id="9">Stirr på hverandre og bli forvirret! Stirr dere blinde, og vær blinde! Dere er drukne, men ikke av vin. Dere raver, men ikke av sterk drikk.</verse><verse id="10">For Herren har utøst over dere en dyp søvnens ånd. Han har tillukket deres øyne - profetene. Og han har tildekket deres hoder - seerne.</verse><verse id="11">Slik er synet av alt dette blitt for dere som ordene i en forseglet bok. Gir en den til en som skjønner skrift, og sier: Les dette! - så sier han: Jeg kan ikke, for den er forseglet.</verse><verse id="12">Eller en rekker boken til en som ikke skjønner skrift, og sier: Les dette! - så sier han: Jeg skjønner ikke skrift.</verse><verse id="13">Og Herren sier: Fordi dette folket holder seg nær til meg med munnen og ærer meg med leppene, men hjertet er langt borte fra meg, og deres frykt for meg er et menneskebud som de har lært,</verse><verse id="14">se, derfor vil jeg fremdeles gå underlig fram mot dette folket, underlig og forunderlig. Deres vismenns visdom skal forgå, og deres forstandige menns forstand skal skjule seg.</verse><verse id="15">Ve dem som vil skjule i det dype for Herren det de har fore, de som gjør sine gjerninger i mørke, og som sier: Hvem ser oss, og hvem kjenner oss?</verse><verse id="16">Hvor bakvendte dere er! - Skal pottemakeren aktes lik leiren, slik at verket kan si om håndverkeren: Han har ikke laget meg! - og det som er dannet, kan si om ham som laget det: Han skjønner det ikke?</verse><verse id="17">Ennå bare en liten stund, så skal Libanon bli til fruktbar mark, og den fruktbare mark skal bli aktet som skog.</verse><verse id="18">På den dagen skal de døve høre bokens ord. Ut fra mulm og mørke skal de blindes øyne se.</verse><verse id="19">De nedbøyde skal igjen glede seg i Herren, og de fattige blant menneskene skal fryde seg i Israels Hellige.</verse><verse id="20">For det er forbi med voldsmannen, og det er ute med spotteren, og utryddet blir alle de som er på utkikk etter urett,</verse><verse id="21">de som gjør et menneske til synder for et ords skyld og legger snarer for den som hevder retten på tinget, og som ved løgn bøyer retten for den rettferdige.</verse><verse id="22">Derfor sier Herren så til Jakobs hus, Herren som forløste Abraham: Nå skal Jakob ikke bli til skamme! Nå skal hans ansikt ikke blekne!</verse><verse id="23">For når han og hans barn ser mine henders gjerning midt iblant seg, da skal de hellige mitt navn. De skal hellige Jakobs Hellige, og Israels Gud skal de frykte.</verse><verse id="24">De skal lære forstand, de som for vill i sin ånd. Og de som knurrer skal ta imot lærdom.</verse></chapter><chapter id="30"><verse id="1">Ve de gjenstridige barn, sier Herren. De følger planer som ikke er fra meg, og inngår avtale uten min Ånd. Slik legger de synd til synd.</verse><verse id="2">De drar ned til Egypt, uten at de har rådspurt meg, for å finne vern hos farao og søke ly i Egypts skygge!</verse><verse id="3">Men faraos vern skal bli dere til skam, og det ly dere søker i Egypts skygge, skal bli til vanære.</verse><verse id="4">Israels høvdinger er kommet til Soan, og deres sendebud kommer helt til Hanes.</verse><verse id="5">Alle blir de til skamme ved et folk som ikke gagner dem. Det er ikke til hjelp og ikke til gagn, men bare til skam og vanære.</verse><verse id="6">Utsagn om dyrene i Sydlandet. Gjennom et land med nød og trengsel, der løve og løvinne, hoggorm og flyvende serafslange har sitt hjem, fører de sitt gods på eslers rygg og sine skatter på kamelers pukler til et folk som ikke gagner dem.</verse><verse id="7">Den hjelpen Egypt vil gi, er aldeles tom og meningsløs. Derfor kaller jeg det: Storskryteren som sitter stille.</verse><verse id="8">Gå nå inn, skriv det opp på en tavle i deres påsyn og tegn det opp i en bok, så det kan være for kommende dager, for alltid, til evig tid!</verse><verse id="9">For det er et gjenstridig folk, løgnaktige barn, barn som ikke vil høre Herrens lov.</verse><verse id="10">De sier til seerne: Dere skal ikke se! - og til profetene: Dere skal ikke skue for oss det som rett er! Tal smigrende ord til oss, se synkvervinger!</verse><verse id="11">Vik av fra veien, bøy av fra stien! Få Israels Hellige bort fra vårt ansikt!</verse><verse id="12">Derfor sier Israels Hellige: Fordi dere har forkastet dette ordet og satt deres lit til vold og krokveier og støttet dere på slikt,</verse><verse id="13">derfor skal denne misgjerningen bli for dere som et falleferdig stykke av en høy mur som skyver seg mer og mer fram, inntil muren med ett, i et øyeblikk, styrter sam-men og knuses.</verse><verse id="14">Den blir knust som en knuser et leirkar, som en slår i stykker uten skånsel, så det blant stykkene ikke finnes et skår til å hente ild med fra gruen eller øse vann med av brønnen.</verse><verse id="15">For så sa Herren Herren, Israels Hellige: Dersom dere vender om og holder dere i ro, skal dere bli frelst. I stillhet og i tillit skal deres styrke være. Men dere ville ikke.</verse><verse id="16">Dere sa: Nei, på hester vil vi fly! - derfor skal dere flykte, og: På rappføtte dyr vil vi ri - derfor skal deres forfølgere være rappe.</verse><verse id="17">Tusen skal flykte for en trussel fra én mann. Når bare fem mann truer, skal dere flykte inntil resten av dere er lik en flaggstang på toppen av et fjell og et banner på en haug.</verse><verse id="18">Likevel lengter Herren etter å være nådig mot dere. Derfor reiser han seg for å vise dere miskunn. For Herren er en rettens Gud. Salige er de som venter på ham!</verse><verse id="19">For du folk som bor på Sion, i Jerusalem, du skal ikke lenger gråte. Han vil være deg nådig når du roper. Når han hører det, svarer han deg.</verse><verse id="20">Herren skal gi dere nødens brød og trengselens vann, men da skal dine lærere ikke mer skjule seg, men dine øyne skal se dine lærere.</verse><verse id="21">Når du viker av til høyre eller til venstre, skal dine ører høre et ord lyde bak deg: Dette er veien, gå på den!</verse><verse id="22">Sølvplatene på dine utskårne bilder og gullplatene på ditt støpte bilde skal du da akte for urene. Du skal kaste det bort som et urent klesplagg. Ut med deg, skal du si til det.</verse><verse id="23">Da skal han gi regn for såkornet du sår i jorden. Han skal gi brød av jordens grøde, og det skal være kraftig og saftig. Din buskap skal på den dagen beite på en vid eng.</verse><verse id="24">Oksene og eslene som arbeider på jorden, skal ete saltet blandingsfôr, som blir kastet med skuffe og kasteskovl.</verse><verse id="25">På hvert høyt fjell og på hver høy bakke skal det være bekker, strømmer av vann, på den store slaktningens dag, når tårnene faller.</verse><verse id="26">Månens lys skal bli som solens lys, og solens lys skal bli sju ganger klarere, som lyset for sju dager, på den dagen når Herren leger sitt folks skade og forbinder såret av det slaget det fikk.</verse><verse id="27">Se, Herrens navn kommer fra det fjerne. Brennende er hans vrede, og tung er røken som stiger opp. Hans lepper er fulle av harme, og hans tunge er som fortærende ild.</verse><verse id="28">Hans pust er som en overskyllende elv som når like til halsen. Han vil sikte hedningefolkene i ødeleggelsens såld og legge et bissel i folkenes munn til å lede dem vill.</verse><verse id="29">Da skal det lyde sang hos dere som i den natten når høytiden blir innviet. Det skal være hjertens glede, som når de går med fløytespill opp til Herrens berg, til Israels klippe.</verse><verse id="30">Og Herren skal la sin veldige røst høre og vise sin arm når den farer ned i brennende harme og fortærende ild, storm og regnskyll og hagl.</verse><verse id="31">For ved Herrens røst skal Assur bli forferdet, når han slår med kjeppen.</verse><verse id="32">Og hver gang den staven som Herren etter sitt råd lar falle på ham, farer ned, skal det skje under klang av tamburiner og sitarer. Gang på gang skal han løfte sin arm og kjempe mot ham.</verse><verse id="33">For et ildsted er laget i stand for lenge siden. Også for kongen er det laget i stand, dypt og vidt. Bålet har ild og ved i mengde. Som en svovelstrøm tenner Herrens ånde det i brann.</verse></chapter><chapter id="31"><verse id="1">Ve dem som farer ned til Egypt etter hjelp! De setter sin lit til hester og stoler på vogner fordi de er mange, og på hestfolk fordi de er så tallrike. Men de vender ikke sine øyne til Israels Hellige og søker ikke Herren.</verse><verse id="2">Men også han er vis! Han lar ulykke komme, og sine ord tar han ikke tilbake. Han reiser seg mot de ondes hus og mot deres hjelp som gjør urett.</verse><verse id="3">Egypterne er mennesker og ikke Gud. Deres hester er kjøtt og ikke ånd. Herren skal rekke ut sin hånd, hjelperen skal snuble, og den som har fått hjelp, skal falle, de skal omkomme alle sammen.</verse><verse id="4">For så sa Herren til meg: Likesom en løve, en ung løve, knurrer over sitt bytte, om så en hel flokk gjetere kalles sammen mot den, og ikke blir skremt av deres skrik og ikke blir redd for den støy de gjør, slik skal Herren, hærskarenes Gud, fare ned for å stride på Sions berg og på Jerusalems høyde.</verse><verse id="5">Som fuglene brer ut sine vinger, slik skal Herren, hærskarenes Gud, verne Jerusalem - verne og frelse, gå forbi og redde.</verse><verse id="6">Vend om til ham som dere er falt fra så dypt, dere Israels barn!</verse><verse id="7">For på den tiden skal hver av dere forkaste sine sølvguder og gullguder, som deres hender har laget for dere selv til å synde med.</verse><verse id="8">Assur skal falle for et sverd som ikke er en manns, han skal bli fortært av et sverd som ikke er et menneskes. Han skal rømme for sverdet, og hans unge menn skal bli treller.</verse><verse id="9">Hans klippe* skal rømme i redsel, og hans fyrster skal skremmes bort fra sitt banner, sier Herren, han som har sin ild i Sion og sin ovn i Jerusalem.</verse></chapter><chapter id="32"><verse id="1">Se, med rettferdighet skal kongen regjere, og stormenn skal styre etter rett.</verse><verse id="2">En mann skal være som et skjulested for været og et ly mot regnskyll, som bekker i ørkenen, som skyggen av et veldig fjell i et tørstende land.</verse><verse id="3">Da skal de seendes øyne ikke være blinde, og de hørendes ører skal være lydhøre.</verse><verse id="4">De lettsindiges hjerte skal forstå og skjønne. De stammendes tunge skal ha lett for å tale klart.</verse><verse id="5">Dåren skal ikke lenger kalles edel, og den svikefulle skal ikke kalles fornem.</verse><verse id="6">For dåren taler dårskap. Hans hjerte finner på urett for å utføre det som er ondt, for å tale forvendte ting om Herren, for å la den sultne være uten mat og la den tørste mangle drikke.</verse><verse id="7">Den svikefulles våpen er onde. Han legger listige råd for å føre de nedbøyde i ulykke ved falske ord, selv når den fattige taler det som rett er.</verse><verse id="8">Men den edle har edle tanker, og han holder fast ved det som er edelt.</verse><verse id="9">Dere sorgløse kvinner, stå opp, hør min røst! Dere trygge døtre, vend ørene til min tale!</verse><verse id="10">Om et år og noen dager skal dere beve, dere trygge! For det er slutt med all vinhøst, frukthøsten kommer ikke.</verse><verse id="11">Bli forferdet, dere sorgløse! Bev, dere trygge! Kle dere nakne og bind sekk om hoftene!</verse><verse id="12">De slår seg for brystet og klager over de fagre markene, over det fruktbare vintreet.</verse><verse id="13">På mitt folks jord skyter torner og tistler opp, ja, over alle glade hus i den jublende byen.</verse><verse id="14">For palasset er forlatt, folkesvermen i byen er borte. Haug og vakttårn er blitt til huler for evige tider, til glede for villesler, til beite for buskap -</verse><verse id="15">inntil Ånden blir utøst over oss fra det høye, og ørkenen blir til fruktbar mark, og fruktbar mark aktes for skog.</verse><verse id="16">Rett skal bo i ørkenen, og rettferdighet skal ha sitt hjem på den fruktbare marken.</verse><verse id="17">Rettferdighetens verk skal være fred. Og rettferdighetens frukt skal være ro og trygghet til evig tid.</verse><verse id="18">Mitt folk skal bo i fredens bolig og i trygghetens telter og på sorgfrie hvilesteder.</verse><verse id="19">Men det skal hagle når skogen styrter ned. Og dypt skal byen trykkes ned.</verse><verse id="20">Lykkelige er dere som sår ved alle vann, som slipper oksen og eselet på frifot!</verse></chapter><chapter id="33"><verse id="1">Ve deg, du ødelegger, som selv ikke er blitt ødelagt, du røver som ingen har røvet noe fra! Når du er ferdig med å ødelegge, skal du bli ødelagt. Når du har sluttet med å røve, skal andre røve fra deg.</verse><verse id="2">Herre, vær oss nådig! Vi venter på deg. Vær vår arm hver morgen, ja, vår frelse i nødens tid!</verse><verse id="3">For tordenrøsten flyr folkene. Når du reiser deg, blir hedningene spredt.</verse><verse id="4">Deres bytte skal sankes, likesom skaveren* sanker. Som gresshoppene springer, springer de etter det.</verse><verse id="5">Opphøyet er Herren, for han bor i det høye. Han fyller Sion med rett og rettferdighet.</verse><verse id="6">Det skal komme trygge tider for deg, en fylde av frelse, av visdom og kunnskap. Herrens frykt skal være Sions skatt.</verse><verse id="7">Se, deres løvehelter skriker der ute, fredsbudene gråter sårt.</verse><verse id="8">Allfarveiene er øde, det er ingen veifarende mer. Han* har brutt pakten**, foraktet byene***, ikke aktet noe menneske.</verse><verse id="9">Landet visner og sykner bort. Libanon står skamfull og visner. Saron er som en ødemark. Basan og Karmel rister løvet av.</verse><verse id="10">Nå vil jeg stå opp, sier Herren. Nå vil jeg reise meg, nå vil jeg ikke lenger bli sittende.</verse><verse id="11">Dere skal være svangre med strå og føde halm. Deres egen pust er en ild som skal fortære dere.</verse><verse id="12">Folkeslag skal bli brent til kalk, de skal bli som avskårne tornekvister som brennes opp med ild.</verse><verse id="13">Hør dere som er langt borte, hva jeg har gjort! Kjenn min styrke, dere som er nær!</verse><verse id="14">Syndere bever på Sion, skjelving har grepet de gudløse: Hvem kan bo ved en fortærende ild? Hvem kan bo ved evige bål?</verse><verse id="15">Den som vandrer i rettferdighet og taler det som rett er, som forakter det som vinnes ved urett og vold, som rister sine hender så han ikke rører ved bestikkelser, som stopper ørene igjen for ikke å høre på blodråd*, og som lukker øynene for ikke å se på det som ondt er,</verse><verse id="16">han skal bo på høye steder. Fjellfestninger er hans borg. Sitt brød skal han få, vannet skal ikke slippe opp for ham.</verse><verse id="17">Dine øyne skal skue Kongen i hans herlighet, de skal se et vidstrakt land.</verse><verse id="18">Ditt hjerte skal tenke tilbake på redselen: Hvor er han som skrev opp? Hvor er han som veide pengene? Hvor er han som talte tårnene?</verse><verse id="19">Det ville folket skal du ikke se mer, folket med det vanskelige språket som en ikke skjønner, med den stammende tungen som en ikke forstår.</verse><verse id="20">Se på Sion, byen med våre høytidsstevner! Dine øyne skal se Jerusalem som en trygg bolig, som et telt som ikke flyttes, hvor teltpælene aldri rykkes opp og snorene aldri brister.</verse><verse id="21">Men der skal vi ha Herren, Den Veldige, i stedet for brede elver og strømmer. Ingen skute rodd med årer skal gå der, intet mektig krigsskip skal fare der.</verse><verse id="22">For Herren er vår dommer, Herren er vår lovgiver, Herren er vår konge, han skal frelse oss.</verse><verse id="23">Slappe henger dine* tau, de støtter ikke masten, de holder ikke seglet utspent. Da deles røvet bytte i mengde, selv de lamme røver og plyndrer.</verse><verse id="24">Og ingen innbygger skal si: Jeg er syk! Det folket som bor der, har fått sin synd forlatt.</verse></chapter><chapter id="34"><verse id="1">Kom hit, dere hedningefolk, og hør! Dere folkeslag, gi akt! La jorden og alt som fyller den, høre det, jorderike og alt som gror der!</verse><verse id="2">For Herrens vrede er over alle hedningefolkene, hans harme er over hele deres hær. Han slår dem med bann, overgir dem til å slaktes ned.</verse><verse id="3">De som blir drept, skal slenges bort, stanken fra likene skal stige opp, og fjellene skal flyte av deres blod.</verse><verse id="4">Hele himmelens hær skal smuldre bort. Himmelen blir rullet sammen som en bokrull, og all dens hær skal visne og falle ned, som bladet faller av vintreet og det visne løvet av fikentreet.</verse><verse id="5">For mitt sverd er blitt drukkent i himmelen. Se, det skal fare ned over Edom til dom, over det folket jeg har slått med bann.</verse><verse id="6">Herrens sverd er fullt av blod, tilsmurt med fett, med blod av lam og bukker, med nyrefett av værer. For en offerslakting holder Herren i Bosra og en stor slakting i Edoms land.</verse><verse id="7">Sammen med dem skal villokser styrte, stuter sammen med sterke okser, og deres land skal bli drukkent av blod, deres jord gjødd med fett.</verse><verse id="8">For det kommer en hevnens dag fra Herren, et gjengjeldelsens år for Sions sak.</verse><verse id="9">Edoms bekker skal bli til bek, og dets jord til svovel. Dets land skal bli til brennende bek.</verse><verse id="10">Verken natt eller dag skal det slokne, til evig tid skal røken av det stige opp. Fra slekt til slekt skal det ligge øde, aldri i evighet drar noen gjennom det.</verse><verse id="11">Pelikan og pinnsvin skal eie det, hubro og ravn skal bo i det. Han skal strekke ødeleggelsens målesnor og tilintetgjørelsens lodd ut over det.</verse><verse id="12">Det er ingen stormenn der, som kan utrope noen til konge, og med alle høvdingene er det forbi.</verse><verse id="13">Torner skal skyte opp i dets palasser, nesler og tistler i dets festninger. Det skal være en bolig for sjakaler, et sted for strutser.</verse><verse id="14">Ville hunder og andre ørkendyr skal møtes der. Raggete demoner* skal rope til hverandre. Ja, der slår Lilit* seg til ro og finner seg et hvilested.</verse><verse id="15">Der bygger pilormen rede og legger egg og klekker ut unger og samler dem i sin skygge. Ja, der flokker gribbene seg sammen.</verse><verse id="16">Se etter i Herrens bok og les! Ikke ett av disse dyrene skal mangle, det ene skal ikke savne det andre. For hans munn byr det, og hans Ånd samler dem.</verse><verse id="17">Han kaster lodd for dem, og hans hånd tildeler dem det med målesnor. Til evig tid skal de eie det, fra slekt til slekt skal de bo i det.</verse></chapter><chapter id="35"><verse id="1">Ørkenen og det øde land skal glede seg. Ødemarken skal juble og blomstre som en lilje.</verse><verse id="2">Den skal blomstre og juble, ja, juble og synge med fryd. Libanons herlighet er gitt den, Karmels og Sarons prakt. De skal se Herrens herlighet, vår Guds prakt.</verse><verse id="3">Styrk de slappe hender, og gjør de vaklende knær sterke!</verse><verse id="4">Si til de urolige hjerter: Vær frimodige, frykt ikke! Se, der er deres Gud! Hevnen kommer, Guds gjengjeldelse. Han kommer selv og frelser dere.</verse><verse id="5">Da skal de blindes øyne åpnes, og de døves ører lukkes opp.</verse><verse id="6">Da skal den lamme springe som en hjort, og den stummes tunge juble. For kilder bryter fram i ørkenen, og bekker i ødemarken.</verse><verse id="7">Det glødende sandhavet skal bli til en sjø, det tørste land til vannrike kilder. På det stedet hvor sjakalene hvilte, er det vekst av siv og rør.</verse><verse id="8">Det skal være en ryddet vei, og den skal kalles den hellige veien. Ingen uren skal gå på den, men den hører hans folk til. Ingen veifarende, ikke engang dårer, skal fare vill.</verse><verse id="9">Der skal ingen løve være, intet rovdyr skal komme opp på den, de skal ikke finnes der. Men de gjenløste skal ferdes der.</verse><verse id="10">Herrens forløste skal vende tilbake og komme til Sion med frydesang. Evig glede er det over deres hode. Fryd og glede skal de nå, sorg og sukk skal fly.</verse></chapter><chapter id="36"><verse id="1">I kong Hiskias fjortende år dro kongen i Assyria, Sankerib, opp mot alle Judas befestede byer og inntok dem.</verse><verse id="2">Kongen i Assyria sendte Rabsjake* med en stor hær fra Lakisj til Jerusalem mot kong Hiskia. Han stanset ved vannledningen fra den øvre dammen, ved landeveien til Vaskervollen.</verse><verse id="3">Da gikk slottshøvdingen Eljakim, Hilkias sønn, ut til ham sammen med statsskriveren Sjebna og historieskriveren Joah, Asafs sønn.</verse><verse id="4">Og Rabsjake sa til dem: Si til Hiskia: Så sier den store kongen, kongen i Assyria: Hva er det for en trygghet som er kommet over deg?</verse><verse id="5">Vil du si at tomme ord er innsikt og styrke nok til krig! - Hvem er det du da setter din lit til, siden du har gjort opprør mot meg?</verse><verse id="6">Nå vel, du setter din lit til Egypt, denne knekkede rørstaven! Når en støtter seg på den, går den inn i hånden hans og gjennomborer den. Slik er kongen i Egypt, farao, for alle dem som setter sin lit til ham.</verse><verse id="7">Men sier du til meg: Vi setter vår lit til Herren vår Gud! - er det da ikke hans offerhauger og altere Hiskia har tatt bort da han sa til Juda og Jerusalem: På dette alteret skal dere tilbe?</verse><verse id="8">Men gjør nå et veddemål med min herre, kongen i Assyria: Jeg vil gi deg to tusen hester om du kan få deg folk til å ri på dem!</verse><verse id="9">Hvordan skulle du da kunne drive tilbake en eneste stattholder, en av min herres ringeste tjenere? Derfor setter du din lit til Egypt og håper å få vogner og hestfolk derfra.</verse><verse id="10">Mener du da at jeg har dratt opp mot dette landet for å ødelegge det, uten at Herren har villet det? Nei, Herren har selv sagt til meg: Dra opp mot dette landet og ødelegg det!</verse><verse id="11">Da sa Eljakim og Sjebna og Joah til Rabsjake: Tal til dine tjenere på arameisk, for vi forstår det språket. Tal ikke til oss på jødisk, så folket som står på muren, hører det!</verse><verse id="12">Men Rabsjake svarte: Er det til din herre og til deg min herre har sendt meg for å tale disse ordene? Er det ikke til de mennene som sitter på muren og må ete sin egen skitt og drikke sitt eget vann likesom dere selv?</verse><verse id="13">Og Rabsjake trådte fram og ropte med høy røst på jødisk og sa: Hør den store kongens, den assyriske kongens ord!</verse><verse id="14">Så sier kongen: La ikke Hiskia få narret dere! For han makter ikke å redde dere.</verse><verse id="15">Og la ikke Hiskia få dere til å feste lit til Herren, idet han sier: Herren vil redde oss, og denne byen skal ikke bli gitt i assyrerkongens hånd.</verse><verse id="16">Hør ikke på Hiskia! For så sier kongen i Assyria: Gjør fred med meg og kom ut til meg! Så skal enhver av dere få ete av sitt eget vintre og av sitt eget fikentre og drikke vannet av sin egen brønn,</verse><verse id="17">til jeg kommer og henter dere til et land som ligner deres eget land, et land med korn og most, et land med brød og vingårder.</verse><verse id="18">La ikke Hiskia lokke dere og si: Herren vil redde oss! Har vel noen av folkenes guder reddet sitt land fra assyrerkongens hånd?</verse><verse id="19">Hvor er Hamats og Arpads guder? Hvor er Sefarvajims guder? Har vel Samarias guder reddet det av min hånd?</verse><verse id="20">Hvem er det blant alle disse lands guder som har reddet sitt land av min hånd, så Herren skulle redde Jerusalem av min hånd?</verse><verse id="21">Men de tidde og svarte ham ikke ett ord. For kongens befaling lød så: Dere skal ikke svare ham.</verse><verse id="22">Så kom slottshøvdingen Eljakim, Hilkias sønn, og statsskriveren Sjebna og historieskriveren Joah, Asafs sønn, til Hiskia med flerrede klær og meldte ham det Rabsjake hadde sagt.</verse></chapter><chapter id="37"><verse id="1">Da kong Hiskia hørte det, flerret han klærne sine og kledde seg i sekk og gikk inn i Herrens hus.</verse><verse id="2">Han sendte slottshøvdingen Eljakim og statsskriveren Sjebna og de eldste blant prestene, kledd i sekk, til profeten Jesaja, Amos’ sønn.</verse><verse id="3">Og de sa til ham: Så sier Hiskia: Dette er en dag med trengsel og straff og vanære. Barnet er kommet til modermunnen, men det er ingen kraft til å føde.</verse><verse id="4">Kanskje Herren din Gud vil høre det Rabsjake har sagt, han som kongen i Assyria, hans herre, har sendt for å håne den levende Gud - så han straffer ham for de ordene Herren din Gud har hørt. Send nå opp en bønn for den resten som ennå er igjen!</verse><verse id="5">Da kong Hiskias tjenere kom til Jesaja,</verse><verse id="6">sa Jesaja til dem: Dette skal dere si til deres herre: Så sier Herren: Frykt ikke for de ordene du hørte, de som assyrerkongens tjenere hånte meg med!</verse><verse id="7">Se, nå gir jeg ham et slikt sinn at han vender tilbake til sitt land på grunn av et rykte han hører. Der i hans eget land vil jeg la ham falle for sverd.</verse><verse id="8">Da Rabsjake var vendt tilbake, fant han assyrerkongen i ferd med å angripe Libna. For han hadde hørt at han hadde brutt opp fra Lakisj.</verse><verse id="9">Da fikk kongen melding om at Tirhaka, kongen i Etiopia, hadde dratt ut for å kjempe mot ham. Da han hørte det, sendte han bud til Hiskia og sa:</verse><verse id="10">Så skal dere si til Judas konge Hiskia: La ikke din Gud, som du setter din lit til, få narret deg, så du tenker som så: Jerusalem skal ikke gis i assyrerkongens hånd.</verse><verse id="11">Du har hørt det kongene i Assyria har gjort med alle landene, hvordan de har ødelagt dem, og så skulle du bli reddet?</verse><verse id="12">Har vel folkenes guder frelst dem som mine fedre ødela - Gosan og Karan og Resjef og Edens barn i Telassar?</verse><verse id="13">Hvor er nå Hamats konge og Arpads konge og byen Sefarvajims konge, Henas og Ivvas konger?</verse><verse id="14">Da Hiskia hadde mottatt brevet av sendebudene og lest det, gikk han opp til Herrens hus. Der bredte Hiskia brevet ut for Herrens åsyn.</verse><verse id="15">Og Hiskia ba til Herren og sa:</verse><verse id="16">Herre, hærskarenes Gud, Israels Gud, du som troner over kjerubene! Du alene er Gud for alle jordens riker, du har skapt himmelen og jorden.</verse><verse id="17">Herre, vend ditt øre til og hør! Herre, lukk opp dine øyne og se! Hør alle de ordene som Sankerib har sendt for å håne den levende Gud!</verse><verse id="18">Det er sant, Herre, at kongene i Assyria har ødelagt alle folkene og deres land.</verse><verse id="19">De har kastet gudene deres i ilden, for de er ikke guder, men et verk av menneskehender, tre og stein, derfor kunne de gjøre dem til intet.</verse><verse id="20">Men frels oss nå, Herre vår Gud. Frels oss av hans hånd, så alle jordens riker må kjenne at du er Herren, bare du!</verse><verse id="21">Da sendte Jesaja, Amos’ sønn, bud til Hiskia og sa: Så sier Herren, Israels Gud: Fordi du har bedt til meg mot kongen i Assyria, Sankerib,</verse><verse id="22">så lyder det ordet Herren har talt om ham slik: Jomfruen, Sions datter, forakter deg, spotter deg! Jerusalems datter rister på hodet av deg!</verse><verse id="23">Hvem er det du har hånet og spottet, og hvem er det du har løftet din røst imot? Du har løftet dine øyne til det høye, mot Israels Hellige.</verse><verse id="24">Ved dine tjenere har du hånet Herren og sagt: Med mine mange vogner dro jeg opp på fjellenes tinder, til Libanons øverste topper, og jeg hogger ned dets høyeste sedrer, dets herlige sypresser, og jeg trenger fram til dets øverste høyde, dets frodige skog.</verse><verse id="25">Jeg gravde brønner og drakk av dem, og jeg tørket ut strømmene i Egypt med mine fotsåler.</verse><verse id="26">Har du ikke hørt det? Fra fjerne tider har jeg gjort det, fra fortidens dager har jeg laget det slik. Nå har jeg latt det komme, så du har fått makt til å ødelegge befestede byer og gjøre dem til ruinhauger.</verse><verse id="27">Deres innbyggere ble maktesløse. De ble forferdet og skamfulle. De ble som gresset på marken og som grønne vekster, som gresset på takene og som korn som er avsvidd før det er fullvokst.</verse><verse id="28">Enten du sitter eller du går ut og inn, så vet jeg det, og jeg vet at du raser mot meg.</verse><verse id="29">Fordi du raser mot meg, og din overmodige trygghet har nådd opp til mine ører, så vil jeg legge min ring i din nese og mitt bissel mellom dine lepper og føre deg tilbake den veien du kom.</verse><verse id="30">Og dette skal du* ha til tegn: I år skal dere ete det kornet som vokser av seg selv, neste år det som skyter opp fra roten, men i det tredje året skal dere så og høste og plante vingårder og ete deres frukt.</verse><verse id="31">Og den resten som har sluppet unna av Judas hus, skal skyte dypere rot nedentil og bære frukt oventil.</verse><verse id="32">For fra Jerusalem skal det komme fram en levning og fra Sions berg en rest som har sluppet unna. Herrens, hærskarenes Guds nidkjærhet skal gjøre dette.</verse><verse id="33">Derfor sier Herren så om kongen i Assyria: Han skal ikke komme inn i denne byen og ikke skyte en pil inn i den. Han skal ikke rykke fram mot den med skjold og ikke kaste opp voll mot den.</verse><verse id="34">Den veien han kom, skal han vende tilbake, og inn i denne byen skal han ikke komme, sier Herren.</verse><verse id="35">Jeg vil verne denne byen og frelse den, for min skyld og for min tjener Davids skyld.</verse><verse id="36">Og Herrens engel gikk ut og slo ett hundre og åttifem tusen mann i assyrernes leir. Da folk sto opp om morgenen, fikk de se dem alle ligge der som døde kropper.</verse><verse id="37">Da brøt kongen i Assyria, Sankerib, opp og dro bort og vendte hjem igjen, og siden holdt han seg i ro i Ninive.</verse><verse id="38">Men en gang da han tilba i sin gud Nisroks hus, slo hans sønner Adrammelek og Sareser ham i hjel med sverd. De kom seg unna og flyktet til Ararats land. Og hans sønn Asarhaddon ble konge etter ham.</verse></chapter><chapter id="38"><verse id="1">På den tiden ble Hiskia dødssyk. Da kom profeten Jesaja, Amos’ sønn, inn til ham og sa til ham: Så sier Herren: Beskikk ditt hus! For du skal dø og ikke leve lenger.</verse><verse id="2">Da vendte Hiskia ansiktet mot veggen og ba til Herren.</verse><verse id="3">Og han sa: Å, Herre! kom i hu at jeg har vandret for ditt åsyn i troskap og med helt hjerte og gjort det som er godt i dine øyne! - Og Hiskia gråt høyt.</verse><verse id="4">Da kom Herrens ord til Jesaja, og det lød så:</verse><verse id="5">Gå og si til Hiskia: Så sier Herren, din far Davids Gud: Jeg har hørt din bønn, jeg har sett dine tårer. Se, jeg legger femten år til din alder.</verse><verse id="6">Jeg vil redde deg og denne byen av assyrerkongens hånd, og jeg vil verne denne byen.</verse><verse id="7">Dette skal du ha til tegn fra Herren på at Herren vil holde det han nå har lovt:</verse><verse id="8">Se, jeg vil la skyggen gå tilbake så mange trinn som den har flyttet seg med solen på Akas’ trapp, ti trinn. Så gikk solen tilbake ti av de trinnene den hadde gått ned.</verse><verse id="9">En sang skrevet av Judas konge Hiskia da han hadde vært syk, men hadde kommet seg igjen etter sykdommen:</verse><verse id="10">Jeg sa: I min beste alder må jeg gå bort gjennom dødsrikets porter. Jeg er blitt berøvet resten av mine år.</verse><verse id="11">Jeg sa: Jeg skal ikke skue Herren Herren i de levendes land, og jeg skal ikke se menneskene mer når jeg er hos dem som bor i dødens stillhet.</verse><verse id="12">Min bolig blir rykket opp og ført bort fra meg som en gjeters telt. Jeg har rullet mitt liv sammen lik en vever, fra trådendene skjærer han meg av. Fra dag til natt gjør du ende på meg.</verse><verse id="13">Jeg holdt meg stille til om morgenen. Som en løve knuser han alle mine ben. Fra dag til natt gjør du ende på meg.</verse><verse id="14">Som en svale, som en trane, slik klynket jeg, jeg kurret som en due. Matte så mine øyne mot det høye: Herre! Jeg er redd, gå i borgen for meg!</verse><verse id="15">Hva skal jeg si? Han har både sagt meg det, og han har gjort det. Stille vil jeg vandre alle mine år på grunn av min sjels bitre smerte.</verse><verse id="16">Herre! Ved dem lever mennesket, og ved dem blir alt min ånds liv oppholdt. Du vil helbrede meg og la meg leve!</verse><verse id="17">Se, til fred ble meg det bitre, ja, det bitre. I kjærlighet dro du min sjel ut fra ødeleggelsens grav. For du kastet alle mine synder bak din rygg.</verse><verse id="18">For ikke priser dødsriket deg, ikke lover døden deg. Ikke venter de som farer ned i graven på din trofasthet.</verse><verse id="19">De levende, de levende, de priser deg, som jeg gjør i dag. En far lærer sine barn om din trofasthet.</verse><verse id="20">Herren står ferdig til å frelse meg. På mine strengeleker vil vi spille alle vårt livs dager i Herrens hus.</verse><verse id="21">Jesaja sa at de skulle hente en fikenkake og legge den på byllen, så han kunne leve.</verse><verse id="22">Hiskia sa: Hva skal jeg ha til tegn på at jeg skal gå opp til Herrens hus?</verse></chapter><chapter id="39"><verse id="1">På den tiden sendte Merodak Baladan, Baladans sønn, kongen i Babel, brev og gaver til Hiskia, da han hørte at han hadde vært syk og var blitt frisk igjen.</verse><verse id="2">Hiskia gledet seg over dem og lot dem få se sitt skattkammer, sølvet og gullet og krydderiene og den kostbare oljen og hele sitt våpenhus og alt det som fantes i skattkamrene hans. Det var ikke den ting Hiskia ikke lot dem få se i sitt hus og i hele sitt rike.</verse><verse id="3">Da kom profeten Jesaja til kong Hiskia og sa til ham: Hva sa disse mennene, og hvorfra kommer de til deg? Hiskia svarte: De er kommet til meg fra et land langt borte, fra Babel.</verse><verse id="4">Og han sa: Hva fikk de se i ditt hus? Hiskia svarte: Alt det som er i mitt hus, har de fått se. Det var ikke den ting jeg ikke lot dem få se i mine skattkamre.</verse><verse id="5">Da sa Jesaja til Hiskia: Hør Herrens, hærskarenes Guds ord:</verse><verse id="6">Se, de dager kommer da alt det som er i ditt hus, og alle de skatter dine fedre har samlet helt til denne dag, skal føres bort til Babel. Det skal ikke bli noen ting tilbake, sier Herren.</verse><verse id="7">Og blant dine sønner som skal stamme fra deg, som du skal være far til, skal det være noen som blir tatt til hoffmenn i palasset hos kongen i Babel.</verse><verse id="8">Da sa Hiskia til Jesaja: Det Herrens ord som du har talt, er godt. Så sa han: Det skal jo være fred og trygghet i mine dager.</verse></chapter><chapter id="40"><verse id="1">Trøst, trøst mitt folk! sier deres Gud.</verse><verse id="2">Tal vennlig til Jerusalem og rop til henne at hennes strid er endt, at hennes skyld er betalt, at hun av Herrens hånd har fått dobbelt for alle sine synder.</verse><verse id="3">Hør, det er en som roper: Rydd i ørkenen vei for Herren! Gjør i ødemarken en jevn vei for vår Gud!</verse><verse id="4">Hver dal skal heves, og hvert fjell og hver haug skal senkes, det bakkete skal bli til slette, og hamrene til flatt land.</verse><verse id="5">Herrens herlighet skal åpenbares, og alt kjød skal sammen se at Herrens munn har talt.</verse><verse id="6">Hør, det er en som sier: Rop! Og en annen svarer: Hva skal jeg rope? - Alt kjød er gress, og all dets herlighet som blomst på marken.</verse><verse id="7">Gresset blir tørt, blomsten visner når Herrens ånde blåser på det. Ja, sannelig, folket er gress.</verse><verse id="8">Gresset blir tørt, blomsten visner. Men vår Guds ord står fast til evig tid.</verse><verse id="9">Stig opp på et høyt fjell, du Sions gledesbud! Oppløft din røst med kraft, du Jerusalems gledesbud! Rop høyt, frykt ikke! Si til Judas byer: Se, der er deres Gud!</verse><verse id="10">Se, Herren Herren kommer med velde, og hans arm råder. Se, hans lønn er med ham, og hans gjengjeldelse går foran ham.</verse><verse id="11">Som en hyrde skal han vokte sin hjord. I sin arm skal han samle lammene, og ved sin barm skal han bære dem. De får som har lam, skal han lede.</verse><verse id="12">Hvem har målt vannene med sin hule hånd og målt ut himmelen med sine utspente fingrer og samlet jordens muld i skjeppe og veid fjell på vekt og hauger i vektskåler?</verse><verse id="13">Hvem har målt Herrens Ånd, og hvem lærer ham som hans rådgiver?</verse><verse id="14">Hvem har han rådført seg med, så han ga ham forstand og opplyste ham om den rette veien, og ga ham kunnskap og lærte ham å kjenne visdommens vei?</verse><verse id="15">Se, folkeslag er som en dråpe i et spann, som et støvgrann i en vektskål er de aktet. Se, øyene er som det fine støvet han lar fare til værs.</verse><verse id="16">Libanon forslår ikke til brensel, og dets dyr forslår ikke til brennoffer.</verse><verse id="17">Alle folkene er som intet for ham, som ingenting og bare tomhet er de aktet av ham.</verse><verse id="18">Hvem vil dere da ligne Gud med? Hva for et bilde vil dere sette ved siden av ham?</verse><verse id="19">Gudebildet er støpt av en mester, en gullsmed kler det med gull, og han støper sølvkjeder til det.</verse><verse id="20">Den som ikke har råd til en slik gave, han velger tre som ikke råtner. Han søker seg en kyndig mester for at han skal få i stand et bilde som står støtt.</verse><verse id="21">Skjønner dere ikke? Hører dere ikke? Er det ikke kunngjort for dere fra først av? Har dere ikke forstått jordens grunnvoller?</verse><verse id="22">Han er jo den som troner over den vide jord. Og de som bor på den, er som gresshopper. Han er den som bredte ut himmelen som et tynt teppe og utspente den som et telt til å bo i.</verse><verse id="23">Han gjør fyrster til intet, jordens dommere til ingenting.</verse><verse id="24">Knapt er de plantet, knapt er de sådd, knapt har deres stamme slått rot i jorden, før han har blåst på dem så de ble tørre, og en storm fører dem bort som strå.</verse><verse id="25">Hvem vil dere da ligne meg med, så jeg skulle være ham lik? sier Den Hellige.</verse><verse id="26">Løft øynene mot det høye og se: Hvem har skapt alt dette? Han er den som fører deres hær ut i fastsatt tall, og som kaller dem alle ved navn. På grunn av hans veldige kraft og hans mektige styrke savnes ikke én.</verse><verse id="27">Hvorfor vil du si, Jakob, og tale slik, Israel: Min vei er skjult for Herren, og min Gud bryr seg ikke om min rett?</verse><verse id="28">Vet du det ikke, eller har du ikke hørt det? Herren er den evige Gud som skapte jordens ender. Han blir ikke trett, han blir ikke utmattet, hans forstand er uransakelig.</verse><verse id="29">Han gir den trette kraft, og den som ingen krefter har, gir han stor styrke.</verse><verse id="30">Gutter blir trette og utmattet, og unge menn snubler.</verse><verse id="31">Men de som venter på Herren, får ny kraft. De løfter vingene som ørner. De løper og blir ikke utmattet, de går og blir ikke trette.</verse></chapter><chapter id="41"><verse id="1">Ti stille og hør på meg, dere fjerne kyster! Og folkene, la dem iføre seg ny kraft, la dem komme hit og så tale! La oss sammen tre fram for retten!</verse><verse id="2">Hvem reiste opp en fra Østen* i rettferdighet og kalte ham til sin fot? Han gir folkeslag i hans vold og lar ham herske over konger. Han gjør deres sverd til støv, deres bue til strå som føres bort av vinden.</verse><verse id="3">Han forfølger dem, drar fram i trygghet på en sti hvor han før ikke kom med sine føtter.</verse><verse id="4">Hvem utrettet og gjorde dette? - Han som kalte slektene fram fra begynnelsen. Jeg, Herren, er den første, og hos de siste er jeg også.</verse><verse id="5">Fjerne kyster ser det og frykter, jordens ender bever. De rykker fram og kommer.</verse><verse id="6">Den ene hjelper den andre, og til sin bror sier han: Vær frimodig!</verse><verse id="7">Treskjæreren setter mot i gullsmeden, og han som glatter med hammeren, oppmuntrer ham som hamrer på ambolten. Og han sier om loddingen: Den er god! Han fester bildet med spiker, for at det kan stå støtt.</verse><verse id="8">Og du Israel, min tjener! Jakob, som jeg utvalgte, ætling av min venn Abraham!</verse><verse id="9">Jeg tok deg ved hånden og hentet deg fra jordens ender og kalte deg fra dens ytterste kanter. Og jeg sa til deg: Du er min tjener! Jeg har utvalgt deg og ikke forkastet deg!</verse><verse id="10">Frykt ikke, for jeg er med deg! Se deg ikke engstelig om, for jeg er din Gud! Jeg styrker deg og hjelper deg og holder deg oppe med min rettferds høyre hånd.</verse><verse id="11">Se, de skal bli til spott og skam, alle de som harmes på deg. De skal bli til intet og gå til grunne, de menn som tretter med deg.</verse><verse id="12">Du skal søke dem og ikke finne dem, de menn som krangler med deg. De skal bli til intet og til ingenting, de menn som fører krig mot deg.</verse><verse id="13">For jeg er Herren din Gud, som holder deg fast ved din høyre hånd, og som sier til deg: Frykt ikke! Jeg hjelper deg.</verse><verse id="14">Frykt ikke, Jakob, du usle makk, du Israels lille flokk! Jeg hjelper deg, sier Herren. Din gjenløser er Israels Hellige.</verse><verse id="15">Se, jeg gjør deg til en skarp, ny treskevogn med mange tagger. Du skal treske fjell og knuse dem, og hauger skal du gjøre til agner.</verse><verse id="16">Du skal kaste dem med skovl, så vinden fører dem bort, og stormen skal spre dem. Men du skal fryde deg i Herren, rose deg av Israels Hellige.</verse><verse id="17">De elendige og fattige leter etter vann, men det er ikke noe. Deres tunge brenner av tørst. Jeg, Herren, jeg vil svare dem. Jeg, Israels Gud, jeg vil ikke forlate dem.</verse><verse id="18">Jeg vil la elver velle fram på bare hauger og kilder midt i daler. Jeg vil gjøre en ørken til en sjø og et tørt land til vannrike kilder.</verse><verse id="19">Jeg vil la sedrer, akasier, myrter og oljetrær vokse fram i ørkenen. Jeg vil la sypress, lønn og buksbom gro sammen i ødemarken -</verse><verse id="20">så alle skal se og kjenne og legge seg på hjertet og forstå at Herrens hånd har gjort dette, og Israels Hellige har skapt det.</verse><verse id="21">Kom hit med deres sak, sier Herren. Kom fram med deres bevisgrunner, sier Jakobs konge.</verse><verse id="22">La dem komme fram med dem og kunngjøre for oss det som skal hende! Fortell oss om de tidligere ting, så vi kan legge merke til det og lære utfallet å kjenne! Eller la oss få høre de ting som skal skje!</verse><verse id="23">Kunngjør hva som skal komme heretter, så vi kan vite at dere er guder! Ja, gjør noe godt eller noe ondt, så vi med forundring kan se det alle sammen!</verse><verse id="24">Se, dere er intet, og deres gjerning er ingenting! Motbydelig er den som velger dere.</verse><verse id="25">Jeg vakte ham fra Norden - og han kom, fra solens oppgang kom han som skal påkalle mitt navn. Han skal trampe på fyrster som om de var leire, lik en pottemaker som elter leire.</verse><verse id="26">Hvem har kunngjort dette fra begynnelsen, så vi kunne vite det? - fra før, så vi kunne si: Han har rett! Ingen har kunngjort noe, ingen har forkynt noe, ingen har hørt dere si noe.</verse><verse id="27">Jeg er den første som sier til Sion: Se, se, der er de! - og som sender Jerusalem et gledesbud.</verse><verse id="28">Jeg ser meg om, men der er ingen. Ingen av dem kan gi råd, så jeg kunne spørre dem, og de gi meg svar.</verse><verse id="29">Se dem alle! Deres gjerninger er ingenting verd. Deres støpte bilder er vind og tomhet.</verse></chapter><chapter id="42"><verse id="1">Se, min tjener, som jeg støtter, min utvalgte, som min sjel har velbehag i! Jeg legger min Ånd på ham, han skal føre rett ut til hedningefolkene.</verse><verse id="2">Han skal ikke skrike og ikke rope, og han skal ikke la sin røst høre på gaten.</verse><verse id="3">Det knekkede rør skal han ikke knuse, og den rykende veke skal han ikke slokke. I sannhet skal han føre retten ut til dem.</verse><verse id="4">Han skal ikke bli utmattet, og hans kraft skal ikke bli knekket før han får grunnlagt retten på jorden. Og på hans lov venter fjerne kyster.</verse><verse id="5">Så sier Gud Herren, som skapte himmelen og utspente den, som bredte ut jorden med det som gror på den, han som gir åndepust til folket som bor på den, og ånd til dem som ferdes på den:</verse><verse id="6">Jeg, Herren, har kalt deg i rettferd og tatt deg ved hånden. Jeg vil verne deg og gjøre deg til en pakt for folket, til et lys for hedningene,</verse><verse id="7">for at du skal åpne blinde øyne, føre de bundne ut av fangehullet og føre dem som sitter i mørke, ut av fengselet.</verse><verse id="8">Jeg er Herren, det er mitt navn. Jeg gir ikke noen annen min ære eller de utskårne bilder min pris.</verse><verse id="9">De ting som er forkynt tidligere, se, de er kommet. Og nå forkynner jeg nye ting. Før de spirer fram, lar jeg dere høre om dem.</verse><verse id="10">Syng en ny sang for Herren, syng hans pris fra jordens ende - dere som farer ut på havet, og alt som fyller det, fjerne kyster og dere som bor der!</verse><verse id="11">Ørkenen og dens byer skal oppløfte røsten, de landsbyene hvor Kedar bor. De som bor på fjellet, skal juble, fra fjelltoppene skal de rope høyt.</verse><verse id="12">De skal gi Herren ære og forkynne hans pris på fjerne kyster.</verse><verse id="13">Herren skal dra ut som en kjempe, som en krigsmann skal han egge sin harme. Han skal rope høyt, ja skrike. Mot sine fiender skal han vise sin makt.</verse><verse id="14">Jeg har tidd fra eldgammel tid. Jeg talte ikke, jeg holdt meg tilbake. Nå vil jeg skrike som den fødende kvinne, jeg vil puste og fnyse.</verse><verse id="15">Jeg vil legge fjell og hauger øde og la alle deres vekster tørke bort, jeg vil gjøre elver til land og tørke ut sjøer.</verse><verse id="16">Blinde vil jeg føre på en vei de ikke kjenner. På stier de ikke visste om, vil jeg la dem ferdes. Mørke steder foran dem vil jeg gjøre til lys og bakker til sletteland. Dette er de ting jeg vil gjøre, jeg vil for visst ikke la det være.</verse><verse id="17">De skal vike tilbake og bli fullstendig til skamme, de som satte sin lit til utskårne bilder, som sier til støpte bilder: Dere er våre guder!</verse><verse id="18">Dere døve, hør! Og dere blinde, lukk øynene opp og se!</verse><verse id="19">Hvem er blind uten min tjener og døv som den budbæreren jeg sender? Hvem er blind som min fortrolige venn, blind som Herrens tjener?</verse><verse id="20">Du har sett mye, men du tar ikke vare på det. Han har åpne ører, men han hører ikke.</verse><verse id="21">Det er Herrens vilje å gjøre loven stor og herlig for sin rettferdighets skyld.</verse><verse id="22">Men det er et røvet og plyndret folk. De ligger alle sammen bundet i huler og gjemt i fengsler. De ble røvet, og ingen reddet dem. De ble plyndret, og ingen sa: Gi tilbake!</verse><verse id="23">Hvem iblant dere vil heretter vende øret til dette, gi akt og høre på det?</verse><verse id="24">Hvem har overgitt Jakob til plyndring og Israel til røvere? Var det ikke Herren, han som vi syndet imot? På hans veier ville de ikke gå, og de ville ikke høre på hans lov.</verse><verse id="25">Så utøste han over dem sin brennende vrede og en veldig krig. Den satte dem i brann rundt omkring, men de forsto det ikke. Den brente dem, men de la det ikke på hjertet.</verse></chapter><chapter id="43"><verse id="1">Og nå, så sier Herren, som skapte deg, Jakob, som dannet deg, Israel: Frykt ikke! Jeg har gjenløst deg, kalt deg ved navn, du er min.</verse><verse id="2">Når du går gjennom vann, er jeg med deg, og gjennom elver, skal de ikke overskylle deg. Når du går gjennom ild, skal du ikke svies, og luen skal ikke brenne deg.</verse><verse id="3">For jeg er Herren din Gud, Israels Hellige, din frelser. Jeg gir Egypt til løsepenge for deg, Etiopia og Seba gir jeg i ditt sted.</verse><verse id="4">Fordi du er dyrebar i mine øyne, fordi du er aktet høyt og jeg elsker deg, gir jeg mennesker i ditt sted og folkeslag i stedet for ditt liv.</verse><verse id="5">Frykt ikke! Jeg er med deg. Fra Østen vil jeg la din ætt komme, og fra Vesten vil jeg samle deg.</verse><verse id="6">Jeg vil si til Norden: Gi dem hit! - og til Syden: Hold dem ikke tilbake! La mine sønner komme fra det fjerne og mine døtre fra jordens ende,</verse><verse id="7">hver den som nevnes med mitt navn, og som jeg har skapt til min ære, som jeg har dannet og gjort.</verse><verse id="8">Før fram et folk som er blindt, enda de har øyne, og de som er døve, enda de har ører!</verse><verse id="9">La alle hedningefolk samle seg, alle folkeslag komme sammen! Hvem blant dem er det som kunngjør slikt! La dem si oss hva de tidligere har spådd! La dem føre fram sine vitner, så de kan få rett! La dem høre og si: Det er sannhet!</verse><verse id="10">Dere er mine vitner, sier Herren, og min tjener, som jeg har utvalgt, for at dere skal kjenne det og tro meg og forstå at jeg er Gud. Før meg er ingen gud blitt til, og etter meg skal det ingen komme.</verse><verse id="11">Jeg, jeg er Herren, og uten meg er det ingen frelser.</verse><verse id="12">Jeg er den som forutsa dette, jeg frelste, og jeg kunngjorde det. Det var ingen fremmed gud blant dere. Dere er mine vitner, sier Herren, og jeg er Gud.</verse><verse id="13">Ja, fra dag ble til, er jeg det. Ingen befrir fra min hånd. Jeg gjør en gjerning, og hvem gjør den ugjort?</verse><verse id="14">Så sier Herren, han som gjenløser dere, Israels Hellige: For deres skyld sender jeg bud til Babel og lar dem alle sammen flykte nedover elven. Jeg lar kaldeerne flykte på de skipene som var deres lyst.</verse><verse id="15">Jeg er Herren, deres Hellige, Israels skaper, deres konge.</verse><verse id="16">Så sier Herren, han som gjorde vei i havet og sti i veldige vann,</verse><verse id="17">han som lot vogner og hester, hær og krigsmakt dra ut - alle sammen ligger de der, de står ikke opp, de er slokt, som en veke sloknet de - :</verse><verse id="18">Kom ikke i hu de forrige ting, akt ikke på fortiden!</verse><verse id="19">Se, jeg gjør noe nytt! Nå skal det spire fram. Skal dere ikke kjenne det? Ja, jeg vil gjøre vei i ørkenen, strømmer i ødemarken.</verse><verse id="20">Markens ville dyr, sjakaler og strutser, skal ære meg fordi jeg gir vann i ørkenen, strømmer i ødemarken, så mitt folk, mine utvalgte, kan drikke.</verse><verse id="21">Det folket jeg har dannet meg, skal forkynne min pris.</verse><verse id="22">Men du har ikke påkalt meg, Jakob, så du gjorde deg umak for meg, Israel!</verse><verse id="23">Du har ikke brakt meg brennofferlam og ikke æret meg med dine slaktoffer. Jeg har ikke trettet deg med matoffer og ikke voldt deg strev med virak.</verse><verse id="24">Du har ikke kjøpt kalmus-krydder til meg for sølv og ikke mettet meg med dine slaktoffers fett. Du har bare trellbundet meg med dine synder, og plaget meg med dine misgjerninger.</verse><verse id="25">Jeg, jeg er den som utsletter dine misgjerninger for min skyld, og dine synder kommer jeg ikke i hu.</verse><verse id="26">Minn meg, la oss gå i rette med hverandre! Fortell du, så du kan få rett!</verse><verse id="27">Din første far syndet, og dine talsmenn falt fra meg.</verse><verse id="28">Så vanhelliget jeg de hellige høvdingene, jeg overga Jakob til bann og Israel til spott.</verse></chapter><chapter id="44"><verse id="1">Men hør nå, Jakob, min tjener, og Israel, som jeg har utvalgt!</verse><verse id="2">Så sier Herren, som skapte deg og dannet deg fra mors liv, som hjelper deg: Frykt ikke, min tjener Jakob, Jesurun, som jeg har utvalgt!</verse><verse id="3">For jeg vil øse vann over det tørste og strømmer over det tørre. Jeg vil utgyte min Ånd over din ætt og min velsignelse over din etterslekt.</verse><verse id="4">De skal vokse opp som gress blant vann, som piletrær ved bekkene.</verse><verse id="5">Én skal si: Jeg hører Herren til! En annen skal kalle seg ved Jakobs navn. En tredje skal skrive med sin hånd: Jeg hører Herren til! - og Israel skal han bruke som hedersnavn.</verse><verse id="6">Så sier Herren, Israels konge og gjenløser, Herren, hærskarenes Gud: Jeg er den første, og jeg er den siste, og uten meg er det ingen Gud.</verse><verse id="7">Hvem er som jeg? La ham kunngjøre det, la ham legge fram for meg det som har hendt helt siden jeg skapte oldtidens ætt. Og det som skal komme i fremtiden - la dem kunngjøre det!</verse><verse id="8">Frykt ikke og forferdes ikke! Har jeg ikke for lenge siden latt deg høre det og forkynt det for deg? Dere er mine vitner. Er det noen Gud uten meg? - Det er ingen klippe, jeg kjenner ingen.</verse><verse id="9">De som former utskårne bilder, er ingenting. Deres kjære guder er til ingen nytte. De som gir dem vitnesbyrd, ser ikke og skjønner ikke, derfor skal de bli til skamme.</verse><verse id="10">Hvem har formet en gud og har støpt et bilde? Til ingen nytte er det.</verse><verse id="11">Se, alle de som holder seg til det, skal bli til skamme. Mestrene selv er jo mennesker. La dem samle seg alle sammen, la dem tre fram! De skal alle bli grepet av frykt, og de skal bli til skamme alle sammen.</verse><verse id="12">Smeden bruker meiselen og arbeider ved kullilden. Han former bildet med hammer, han arbeider på det med sin kraftige arm. Han blir sulten og kraftløs under arbeidet, han drikker ikke vann og blir slapp.</verse><verse id="13">Treskjæreren spenner ut en målesnor, risser av med en stift, bearbeider treet med kniv og risser av med passer, og han lager det til som bildet av en mann, som en prektig menneskeskikkelse, til å bo i et hus.</verse><verse id="14">Han feller sedertrær, han tar steineik eller eik, velger seg ut ett blant skogens trær. Han planter furu, og regnet får den til å vokse.</verse><verse id="15">Så tjener treet mennesket til brensel. Han tar av det og varmer seg med det. Han fyrer også og baker brød med det. Han tilvirker også en gud av det, som han tilber. Han tilvirker et utskåret bilde av det, som han faller ned for.</verse><verse id="16">Halvdelen av det brenner han opp med ild. Med den ene halvdelen lager han til det kjøttet han skal ete, han steker en stek og metter seg. Han varmer seg også og sier: Å! Jeg er blitt varm, jeg kjenner ilden!</verse><verse id="17">Resten av det gjør han til en gud, til sitt utskårne bilde. Han faller ned for det og tilber det. Han ber til det og sier: Frels meg, for du er min gud!</verse><verse id="18">De skjønner ingenting og forstår ingenting. For han har klint deres øyne til, så de ikke ser. Han har forherdet deres hjerter, så de ikke forstår.</verse><verse id="19">Han tar seg det ikke til hjertet, og han har ikke klokskap og forstand nok til å si: Halvdelen av det har jeg brent opp med ild, jeg har også bakt brød over glørne på det, jeg steker kjøtt og eter - skulle jeg gjøre resten av det til en motbydelighet, skulle jeg falle ned for en trekubbe?</verse><verse id="20">Han nærer seg på aske. Et bedratt hjerte har ført ham vill, og han redder ikke sin sjel. Han sier ikke: Er det ikke løgn det jeg har i min høyre hånd?</verse><verse id="21">Kom dette i hu, Jakob, og Israel! For du er min tjener. Jeg har dannet deg, du er min tjener, Israel, du skal ikke bli glemt av meg!</verse><verse id="22">Jeg utsletter dine overtredelser som en tåke og dine synder som en sky. Vend om til meg, for jeg gjenløser deg!</verse><verse id="23">Rop av jubel, dere himler! For Herren utfører sitt verk. Rop med fryd, dere jordens dybder! Bryt ut i jubel, dere fjell, du skog og hvert tre i deg! For Herren gjenløser Jakob, og på Israel vil han åpenbare sin herlighet.</verse><verse id="24">Så sier Herren, din gjenløser, han som dannet deg fra mors liv: Jeg er Herren, som gjør alle ting. Jeg utspente himmelen alene, og bredte ut jorden uten hjelp fra noen.</verse><verse id="25">Jeg gjør pratmakernes tegn til intet og spåmennene til dårer. Jeg driver de vise tilbake og gjør deres visdom til dårskap.</verse><verse id="26">Jeg stadfester min tjeners ord og fullbyrder mine sendebuds råd. Jeg sier om Jerusalem: Der skal bo folk! - og om byene i Juda: De skal bygges opp igjen, jeg vil reise opp deres ruiner.</verse><verse id="27">Jeg sier til dypet: Bli tørt! Dine strømmer vil jeg tørke ut!</verse><verse id="28">Og det er jeg som sier om Kyros: Han er min hyrde. Han skal fullføre alt som er meg til behag. Han skal si til Jerusalem: Du skal bygges opp igjen! - og til templet: Du skal bli grunnlagt!</verse></chapter><chapter id="45"><verse id="1">Så sier Herren til Kyros, sin salvede, han som jeg holder i hans høyre hånd for å kaste hedningefolk ned for ham, for å løse beltet fra kongers lender, og åpne dører for ham, for at ingen porter skal holdes stengt:</verse><verse id="2">Jeg vil gå fram foran deg, og bakker vil jeg jevne. Dører av kobber vil jeg sprenge, og bommer av jern vil jeg hogge i stykker.</verse><verse id="3">Jeg vil gi deg rikdommer i mørket og skatter som er gjemt på mørke steder, så du kan vite at jeg er Herren, som kalte deg ved navn, Israels Gud.</verse><verse id="4">For Jakobs, min tjeners skyld, og for Israels, min utvalgtes skyld, kalte jeg deg ved navn. Jeg ga deg hedersnavn, enda du ikke kjente meg.</verse><verse id="5">Jeg er Herren, og det er ingen annen. Uten meg er det ingen Gud. Jeg bandt beltet om deg, enda du ikke kjente meg,</verse><verse id="6">for at de både i øst og i vest skal vite at det er ingen uten meg. Jeg er Herren, og det er ingen annen.</verse><verse id="7">Det er jeg som er lysets opphav og mørkets skaper, som gir lykken og skaper ulykken. Jeg, Herren, gjør alt dette.</verse><verse id="8">Dere himler, la det regne ovenfra, la det strømme rettferdighet ned fra skyene! La jorden åpne seg så den kan bære frelse som frukt, og sammen med den skal den la rettferdighet spire fram. Jeg, Herren, skaper dette.</verse><verse id="9">Ve den som tretter med sin skaper - et skår blant andre potteskår av jord! Kan leiren si til ham som former den: Hva gjør du? Kan ditt verk si om deg: Han har ingen hender!</verse><verse id="10">Ve den som sier til en far: Hva er det du avler? - eller til en kvinne: Hva er det du føder?</verse><verse id="11">Så sier Herren, Israels Hellige, han som skapte det: Spør meg om de kommende ting! La meg dra omsorg for mine barn og for mine henders verk.</verse><verse id="12">Jeg har gjort jorden, og menneskene på den har jeg skapt. Mine hender er det som har utspent himmelen, og hele dens hær har jeg latt stå fram.</verse><verse id="13">Jeg har oppvakt ham i rettferd, og alle hans veier vil jeg jevne. Han skal bygge opp min by og løslate mitt bortførte folk, uten betaling og ikke for gave, sier Herren, hærskarenes Gud.</verse><verse id="14">Så sier Herren: Egypts formue og Etiopias vinning og sabeerne, de høyvokste menn, skal komme til deg. Og deg skal de tilhøre, deg skal de følge, i lenker skal de gå, og for deg skal de kaste seg ned, deg skal de bønnfalle: Bare hos deg er Gud, og det er ingen annen, ingen annen Gud.</verse><verse id="15">Sannelig, du er en Gud som skjuler seg, du Israels Gud, du frelser!</verse><verse id="16">De blir alle sammen til spott og skam. De går alle sammen bort med vanære, de som skjærer ut avgudsbilder.</verse><verse id="17">Israel blir frelst ved Herren med en evig frelse. Dere skal i all evighet ikke bli til spott og skam.</verse><verse id="18">For så sier Herren, som skapte himmelen, han som er Gud, han som dannet jorden og gjorde den, han som grunnfestet den, han som ikke skapte den til å være øde, men dannet den til bolig for folk: Jeg er Herren, og det er ingen annen.</verse><verse id="19">Ikke i det skjulte har jeg talt, ikke på et sted i et mørkt land. Jeg har ikke sagt til Jakobs ætt: Søk meg uten nytte! Jeg, Herren, taler rettferdighet, forkynner det som rett er.</verse><verse id="20">Samle dere og kom, tre fram alle sammen, dere som er sluppet unna hedningefolkene! De vet ingenting, de som bærer sine trebilder og ber til en gud som ikke kan frelse.</verse><verse id="21">Meld og si fra! Ja, la dem rådslå alle sammen! Hvem har kunngjort dette fra gammel tid, forkynt det for lenge siden? Var det ikke jeg, Herren? Og det er ingen annen Gud enn jeg, en rettferdig Gud og en frelser - ingen uten meg.</verse><verse id="22">Vend dere til meg og bli frelst, alle jordens ender! For jeg er Gud, og ingen annen.</verse><verse id="23">Ved meg selv har jeg sverget, et sannhetsord er gått ut av min munn, et ord som ikke skal vende tilbake: For meg skal hvert kne bøye seg, hver tunge skal sverge meg troskap.</verse><verse id="24">De skal si om meg: Bare i Herren er det rettferdighet og styrke. Til ham skal de komme, og til skamme skal de bli alle som brenner av harme mot ham.</verse><verse id="25">Ved Herren skal hele Israels ætt bli rettferdig og rose seg, hele Israels ætt.</verse></chapter><chapter id="46"><verse id="1">Bel* synker sammen. Nebo* faller om. Deres bilder blir overgitt til dyr og fe. De som dere bar, legges som en byrde på de trette dyrene.</verse><verse id="2">De faller om, segner alle sammen, de kan ikke redde byrden, og selv går de bort i fangenskap.</verse><verse id="3">Hør på meg, dere av Jakobs hus og alle dere som er blitt igjen av Israels hus, dere som er lagt på meg fra fødselen av, som jeg har båret fra mors liv!</verse><verse id="4">Like til deres alderdom er jeg den samme, og til dere får grå hår, vil jeg bære dere. Jeg har gjort det, og jeg vil fremdeles løfte dere, jeg vil bære og redde dere.</verse><verse id="5">Hvem vil dere ligne meg med og stille meg sammen med? Hvem vil dere sammenligne meg med, så vi skulle være like?</verse><verse id="6">De øser gull ut av pungen og veier sølv på vekten. De leier en gullsmed som skal gjøre det til en gud, så de kan falle ned og tilbe.</verse><verse id="7">De løfter ham opp, de bærer ham på skulderen og setter ham på hans plass, og han står der og flytter seg ikke fra stedet. Om noen roper til ham, svarer han ikke, og han redder ham ikke av nød.</verse><verse id="8">Husk dette og vær faste! Ta det til hjertet, dere overtredere!</verse><verse id="9">Kom i hu de første ting, fra evighet! Jeg er Gud, og ingen annen. Jeg er Gud, og det er ingen som jeg,</verse><verse id="10">jeg som fra begynnelsen forkynner enden, og fra eldgamle tider det som ikke er skjedd. Det er jeg som sier: Mitt råd skal bli fullbyrdet, og alt det jeg vil, det gjør jeg.</verse><verse id="11">Det er jeg som kaller en rovfugl fra Østen*, fra et land langt borte en mann som skal fullbyrde mitt råd. Jeg har både sagt det og vil la det komme. Jeg har tenkt det, jeg vil også gjøre det.</verse><verse id="12">Hør på meg, dere stolte hjerter, dere som er langt borte fra rettferdighet!</verse><verse id="13">Jeg lar min rettferdighet komme nær, den er ikke langt borte, og min frelse dryger ikke. Jeg gir frelse i Sion og min herlighet til Israel.</verse></chapter><chapter id="47"><verse id="1">Stig ned og sett deg i støvet, du jomfru, Babels datter! Sett deg på jorden uten trone, du kaldeernes datter! For de skal ikke mer kalle deg den fine og kjælne.</verse><verse id="2">Ta fatt på kvernen og mal mel! Slå opp ditt slør, løft slepet opp, gjør benet bart, vad over elver!</verse><verse id="3">Din nakenhet skal bli avdekket, og din skam skal bli sett. Hevn vil jeg ta og ikke spare noe menneske.</verse><verse id="4">Vår gjenløser - hans navn er Herren, hærskarenes Gud, Israels Hellige.</verse><verse id="5">Sitt taus og gå inn i mørket, du kaldeernes datter! For de skal ikke mer kalle deg rikenes dronning.</verse><verse id="6">Jeg var vred på mitt folk, jeg vanhelliget min arv og ga dem i din hånd. Du viste dem ikke barmhjertighet. Selv på oldingen lot du ditt åk tynge hardt.</verse><verse id="7">Og du sa: Til evig tid skal jeg være dronning! Du la deg ikke dette på hjertet og tenkte ikke på hva enden skulle bli.</verse><verse id="8">Så hør nå dette, du som lever i dine lyster, som sitter så trygg, du som sier i ditt hjerte: Jeg og ingen annen! Jeg skal ikke sitte som enke og ikke vite hva det er å være barnløs!</verse><verse id="9">Men begge disse tingene skal komme over deg i et øyeblikk, på én dag, både barnløshet og enkestand. I fullt mål kommer de over deg tross dine mangfoldige trolldomskunster, tross dine mange besvergelser.</verse><verse id="10">Du stolte på din ondskap. Du sa: Det er ingen som ser meg! Din visdom og din kunnskap har forført deg, så du sa i ditt hjerte: Jeg og ingen annen!</verse><verse id="11">Så skal det da komme over deg en ulykke som du ikke kan mane bort. En ødeleggelse skal ramme deg, som du ikke skal makte å avvende med noe sonoffer. En undergang som du ikke vet om, skal komme brått over deg.</verse><verse id="12">Stå fram med dine besvergelser og med dine mangfoldige trolldomskunster, som du har gjort deg besvær med fra din ungdom av! Kanskje du kunne hjelpe deg med dem, kanskje du kunne skremme ulykken bort!</verse><verse id="13">Du har trettet deg ut med dine mange råd. La dem stå fram og frelse deg, de som har inndelt himmelen, stjernekikkerne, de som hver måned kunngjør de ting som skal komme over deg!</verse><verse id="14">Se, de er som halm, ilden brenner dem opp, de kan ikke redde sitt eget liv fra flammenes makt. Det er ingen glør å varme seg ved, ingen ild å sitte omkring.</verse><verse id="15">Slik går det for deg med dem som du har strevd for. De som drev handel med deg fra din ungdom av, de farer hit og dit, hver til sin kant. Det er ingen som frelser deg.</verse></chapter><chapter id="48"><verse id="1">Hør dette, Jakobs hus, dere som kalles ved Israels navn og er runnet av Judas kilde, dere som sverger ved Herrens navn og priser Israels Gud, men ikke i sannhet og rettskaffenhet!</verse><verse id="2">For etter den hellige byen kaller de seg, og på Israels Gud stoler de, på ham som heter Herren, hærskarenes Gud.</verse><verse id="3">De forrige ting har jeg forkynt for lenge siden, de gikk ut av min munn, og jeg kunngjorde dem. Brått satte jeg dem i verk, og de kom.</verse><verse id="4">Fordi jeg visste at du er hard, og din nakke en jernsene, og din panne av kobber,</verse><verse id="5">så forkynte jeg deg det for lenge siden. Før det kom, kunngjorde jeg det for deg, for at du ikke skulle si: Mitt gudebilde har gjort det! Mitt utskårne bilde og mitt støpte bilde har styrt det slik!</verse><verse id="6">Du har hørt det. Nå kan du se det alt sammen! Og dere, må dere ikke bekjenne det? Fra nå av kunngjør jeg noe nytt for deg, skjulte ting, som du ikke har visst om.</verse><verse id="7">Nå først er det skapt, og ikke for lenge siden. Før i dag hadde du ikke hørt det, for at du ikke skulle si: Det visste jeg!</verse><verse id="8">Du har ikke hørt det eller fått vite det, heller ikke er ditt øre for lenge siden blitt åpnet. For jeg visste at du er troløs og er blitt kalt en overtreder fra mors liv av.</verse><verse id="9">For mitt navns skyld er jeg langmodig. Og for min æres skyld legger jeg bånd på meg og skåner deg, så du ikke skal bli utryddet.</verse><verse id="10">Se, jeg renser deg, men ikke som sølv. Jeg prøver deg i lidelsens ovn.</verse><verse id="11">For min skyld, for min skyld gjør jeg det. For hvordan skulle jeg kunne la mitt navn bli vanhelliget? Og min ære gir jeg ikke til noen annen.</verse><verse id="12">Hør på meg, Jakob, og du Israel, som jeg har kalt! Jeg er Gud, jeg er den første, jeg er også den siste.</verse><verse id="13">Min hånd har grunnfestet jorden, og min høyre hånd har utspent himmelen. Jeg kaller på dem, da står de der begge.</verse><verse id="14">Samle dere alle sammen og hør: Hvem iblant dem har forkynt dette? - Han som Herren elsker*, skal fullbyrde hans vilje mot Babel og vise hans makt mot kaldeerne.</verse><verse id="15">Jeg, jeg har talt. Jeg har også kalt ham, jeg har latt ham komme, og han har lykke på sin ferd.</verse><verse id="16">Kom nær til meg, hør dette! Fra begynnelsen av har jeg ikke talt i det skjulte. Fra den tid det kom, var jeg der. Og nå har Herren Herren sendt meg og sin Ånd.</verse><verse id="17">Så sier Herren, din gjenløser, Israels Hellige: Jeg er Herren din Gud, som lærer deg å gjøre det som er deg til gagn, som fører deg på den veien du skal gå.</verse><verse id="18">Å, bare du ville akte på mine bud! Da skulle din fred bli som floden, og din rettferdighet som havets bølger.</verse><verse id="19">Da skulle din ætt bli som sanden, og din etterslekt som sandkornene. Dens navn skulle ikke utryddes og ikke bli utslettet for mitt åsyn.</verse><verse id="20">Dra ut av Babel, flykt fra kaldeerne! Forkynn dette, fortell det med jubelrøst, utbre det helt til jordens ende, si: Herren har gjenløst sin tjener Jakob!</verse><verse id="21">De lider ingen tørst. Gjennom ørkenen fører han dem, vann av klippen lar han renne for dem. Han kløver klippen, og det flyter vann.</verse><verse id="22">Det er ingen fred, sier Herren, for de ugudelige.</verse></chapter><chapter id="49"><verse id="1">Hør på meg, fjerne kyster, og gi akt, dere folk i det fjerne! Herren har kalt meg fra mors liv av, han har nevnt mitt navn fra min mors skjød.</verse><verse id="2">Han har gjort min munn til et skarpt sverd og skjult meg i sin hånds skygge. Han har gjort meg til en blank pil og gjemt meg i sitt kogger.</verse><verse id="3">Han sa til meg: Du er min tjener, du er Israel, på deg vil jeg åpenbare min herlighet.</verse><verse id="4">Men jeg sa: Forgjeves har jeg arbeidet meg trett, og til ingen nytte har jeg fortært min kraft. Men min rett er likevel hos Herren, og min lønn er hos min Gud.</verse><verse id="5">Og nå sier Herren, som fra mors liv har dannet meg til sin tjener, for å føre Jakob tilbake til ham og samle Israel for ham - og jeg er æret i Herrens øyne, og min Gud er blitt min styrke -</verse><verse id="6">han sier: Det er for lite at du er min tjener til å gjenreise Jakobs stammer og føre den frelste rest av Israel tilbake. Så vil jeg da gjøre deg til et lys for hedningefolkene, for at min frelse må nå til jordens ende.</verse><verse id="7">Så sier Herren, Israels gjenløser, Israels Hellige, til ham som er foraktet av hver sjel, til ham som er avskydd av folkene, ham som er herskeres tjener: Konger skal se det og reise seg, fyrster skal se det og kaste seg ned, for Herrens skyld, som er trofast, for Israels Helliges skyld, som utvalgte deg.</verse><verse id="8">Så sier Herren: På den tiden som behager meg, bønnhører jeg deg, og på frelsens dag hjelper jeg deg. Jeg vil bevare deg og gjøre deg til en pakt for folket, for at du skal gjenreise landet og utskifte de øde arvedeler,</verse><verse id="9">og si til de fangne: Gå ut! - til dem som er i mørket: Kom fram! På veiene skal de beite, og på alle de bare haugene skal det være beitemark for dem.</verse><verse id="10">De skal ikke sulte og ikke tørste. Verken det glødende sandhavet eller solen skal skade dem. For han som forbarmer seg over dem, skal føre dem og lede dem til kildevell.</verse><verse id="11">Jeg vil gjøre alle mine fjell til veier, og mine ryddede veier skal bygges høyere.</verse><verse id="12">Se, de kommer langt borte fra, noen fra nord og noen fra vest og noen fra Sinims land.</verse><verse id="13">Juble, dere himler! Fryd deg, du jord! Dere fjell, bryt ut i frydesang! For Herren trøster sitt folk, han forbarmer seg over sine elendige.</verse><verse id="14">Sion sa: Herren har forlatt meg, Herren har glemt meg.</verse><verse id="15">Glemmer vel en kvinne sitt diende barn, så hun ikke forbarmer seg over sitt livs sønn? Om også de glemmer, så glemmer ikke jeg deg.</verse><verse id="16">Se, i begge mine hender har jeg tegnet deg, dine murer står alltid for meg.</verse><verse id="17">Dine barn kommer i hast. De som brøt deg ned og ødela deg, de skal dra bort fra deg.</verse><verse id="18">Løft dine øyne og se deg omkring! De samler seg alle sammen, de kommer til deg. Så sant jeg lever, sier Herren, du skal iføre deg dem alle sammen som et smykke og binde dem om deg lik bruden.</verse><verse id="19">For dine ruiner og dine øde steder og ditt herjede land - sannelig, nå skal du være for trang for innbyggerne, og de som ville ødelegge deg, skal være langt borte.</verse><verse id="20">Ennå skal du få høre barna fra din barnløshets dager si: Plassen er for trang for meg, flytt deg, så jeg kan få bo her!</verse><verse id="21">Og du skal si i ditt hjerte: Hvem har født meg disse barna? Jeg var jo barnløs og ufruktbar, landflyktig og jaget bort. Og hvem har fostret disse? Jeg var jo enslig tilbake. Hvor var da disse?</verse><verse id="22">Så sier Herren Herren: Se, jeg vil løfte min hånd til hedningene og reise mitt banner for folkene. De skal komme med dine sønner ved barmen, og dine døtre skal de bære på skulderen.</verse><verse id="23">Konger skal være dine fosterfedre, og deres dronninger dine ammer. De skal kaste seg på sitt ansikt til jorden for deg, og dine føtters støv skal de slikke. Du skal kjenne at jeg er Herren, og at de som venter på meg, ikke skal bli til skamme.</verse><verse id="24">Kan vel noen ta hærfanget fra en kjempe, eller kan fangene slippe fra dem som de med rette tilhører?</verse><verse id="25">Ja! For så sier Herren: Både skal fangene bli tatt fra kjempen, og voldsmannens hærfang skal slippe unna. Jeg vil gå i rette med din motpart, og dine barn vil jeg frelse.</verse><verse id="26">Jeg vil la dine undertrykkere ete sitt eget kjøtt, og av sitt eget blod skal de bli drukne som av druemost. Alt kjød skal kjenne at jeg, Herren, er din frelser, og Jakobs Veldige din gjenløser.</verse></chapter><chapter id="50"><verse id="1">Så sier Herren: Hvor er deres mors skilsmissebrev, som jeg har jaget henne bort med? Eller hvem av dem som har noe å kreve av meg, har jeg solgt dere til? Nei, for deres misgjerningers skyld er dere blitt solgt, og for deres overtredelsers skyld er deres mor blitt jaget bort.</verse><verse id="2">Hvorfor var det ingen til stede da jeg kom? Hvorfor var det ingen som svarte da jeg ropte? Er min hånd for kort til å forløse, eller er det ingen kraft hos meg til å frelse? Se, ved min trussel tørker jeg ut havet. Jeg gjør elver til en ørken, så fiskene i dem stinker fordi der ikke er vann, og de dør av tørst.</verse><verse id="3">Jeg kler himmelen i sort og innhyller den i sørgedrakt.</verse><verse id="4">Herren Herren har gitt meg en disippeltunge, så jeg skal kunne styrke den trette med mine ord. Han vekker mitt øre hver morgen, han vekker det for at jeg skal høre som disipler hører.</verse><verse id="5">Herren Herren har åpnet mitt øre, og jeg var ikke gjenstridig, jeg vek ikke tilbake.</verse><verse id="6">Min rygg bød jeg fram til dem som slo, og mine kinner til dem som rykket meg i skjegget. Mitt ansikt skjulte jeg ikke for hån og spytt.</verse><verse id="7">Men Herren Herren vil hjelpe meg. Derfor blir jeg ikke til skamme. Derfor har jeg gjort mitt ansikt hardt som stein. Jeg vet at jeg ikke skal bli skuffet.</verse><verse id="8">Han er nær, han som hjelper meg til min rett. Hvem vil stride mot meg? La oss stå fram sammen! Hvem er min motpart? La ham komme hit til meg!</verse><verse id="9">Se, Herren Herren vil hjelpe meg. Hvem er den som vil domfelle meg? Se, de skal alle sammen eldes som et klede, møll skal fortære dem.</verse><verse id="10">Hvem blant dere frykter Herren og hører på hans tjeners røst? Når han vandrer i mørke, og intet lys skinner for ham, skal han sette sin lit til Herrens navn og stole på sin Gud!</verse><verse id="11">Se, alle dere som tenner ild, som væpner dere med brannpiler, gå selv inn i luen av deres ild og blant de brannpilene dere har tent! - Fra min hånd skal dette skje dere. I pine skal dere komme til å ligge.</verse></chapter><chapter id="51"><verse id="1">Hør på meg, dere som jager etter rettferdighet, dere som søker Herren! Se på fjellet som dere er hogd ut av, og på den brønnen som dere er gravd ut av!</verse><verse id="2">Se på Abraham, deres far, og på Sara, som fødte dere! For da han ennå bare var én, kalte jeg ham, og jeg velsignet ham og gjorde hans ætt stor.</verse><verse id="3">For Herren trøster Sion, trøster hennes ruiner og gjør ørkenen der lik Eden og ødemarken lik Herrens hage. Fryd og glede skal finnes der, takk og lovsang.</verse><verse id="4">Hør på meg, mitt folk! Vend øret til meg, du min menighet! For lov skal gå ut fra meg, og min rett vil jeg sette til et lys for folkene.</verse><verse id="5">Min rettferdighet er nær, min frelse bryter fram. Mine armer skal hjelpe folkene til rett. Til meg skal fjerne kyster sette sitt håp, og de skal vente på min arm.</verse><verse id="6">Løft deres øyne til himmelen, og se på jorden her nede! For himmelen skal forsvinne som røk, og jorden skal eldes som et klede. De som bor på den, skal dø som mygg. Men min frelse skal vare til evig tid, og min rettferdighet skal ikke brytes.</verse><verse id="7">Hør på meg, dere som kjenner rettferdighet, du folk som har min lov i ditt hjerte! Frykt ikke for menneskers hån, og vær ikke redd for deres spottende ord.</verse><verse id="8">For møll skal fortære dem som et klesplagg, og makk skal fortære dem som ull. Men min rettferdighet skal vare til evig tid, og min frelse fra slekt til slekt.</verse><verse id="9">Våkn opp, våkn opp, kle deg i styrke, du Herrens arm! Våkn opp som i eldgamle dager, som i tidligste tider! Var det ikke du som felte Rahab, som gjennomboret havuhyret?</verse><verse id="10">Var det ikke du som tørket ut havet, vannet i det store dypet, som gjorde havets bunn til en vei, så de gjenløste kunne gå over?</verse><verse id="11">Så skal Herrens forløste vende tilbake og komme til Sion med frydesang. Evig glede er det over deres hode. Fryd og glede skal de nå, sorg og sukk skal flykte.</verse><verse id="12">Jeg, jeg er den som trøster dere. Hvem er du, at du frykter for et menneske som skal dø, for et menneskebarn som skal bli lik gress,</verse><verse id="13">og at du glemmer Herren, din skaper, som utspente himmelen og grunnfestet jorden - at du alltid hele dagen engster deg for undertrykkerens vrede, når han legger pilen til rette for å ødelegge? For hvor er undertrykkerens vrede?</verse><verse id="14">Snart skal den som ligger i lenker, bli løst! Han skal ikke dø og gå i graven. Han skal ikke mangle sitt brød.</verse><verse id="15">Jeg er Herren din Gud, som rører opp havet så dets bølger bruser. Herren, hærskarenes Gud, er hans navn.</verse><verse id="16">Jeg la mine ord i din munn og dekket deg med min hånds skygge for å plante himmelen og grunnfeste jorden, og for å si til Sion: Du er mitt folk!</verse><verse id="17">Våkn opp, våkn opp, stå opp, Jerusalem! - du som av Herrens hånd har fått hans vredes beger å drikke. Det store tumlebegeret har du drukket ut til siste dråpe.</verse><verse id="18">Av alle de barna hun har født, har hun ingen som leder henne. Av alle de sønnene hun har fostret, er det ingen som tar henne ved hånden.</verse><verse id="19">To ting var det som rammet deg - hvem viser medynk over deg? - ødeleggelse og undergang, sult og sverd. Hvordan skal jeg trøste deg?</verse><verse id="20">Dine barn lå avmektige på alle gatehjørner som en hjort i garnet. De var fylt av Herrens brennende vrede, av din Guds trusler.</verse><verse id="21">Så hør dette, du arme! Du som er drukken, men ikke av vin.</verse><verse id="22">Så sier Herren, din Herre, din Gud, som fører sitt folks sak: Se, jeg har tatt tumlebegeret ut av din hånd. Mitt store vredesbeger skal du ikke mer drikke av.</verse><verse id="23">Jeg gir det i dine undertrykkeres hånd, de som sa til deg: Bøy deg ned, så vi kan gå over deg! Så gjorde du din rygg lik jorden, til en gate for dem som gikk over den.</verse></chapter><chapter id="52"><verse id="1">Våkn opp, våkn opp, kle deg i din styrke, Sion! Ta på deg ditt høytidsskrud, Jerusalem, du hellige by! For de uomskårne eller urene skal ikke komme inn i deg igjen.</verse><verse id="2">Ryst støvet av deg, stå opp, ta sete, Jerusalem! Gjør deg løs fra båndene om din hals, du fangne Sions datter!</verse><verse id="3">For så sier Herren: For intet ble dere solgt, og uten penger skal dere bli gjenløst.</verse><verse id="4">Ja, så sier Herren Herren: I sin første tid dro mitt folk ned til Egypt for å bo der som fremmed, og siden undertrykte Assur det uten noen rett.</verse><verse id="5">Og nå, hva skal jeg gjøre her? sier Herren. For mitt folk er ført bort for intet, dets herskere brøler, sier Herren. Hele dagen igjennom blir mitt navn spottet.</verse><verse id="6">Derfor skal mitt folk lære å kjenne mitt navn. Ja, på den dagen skal de lære å kjenne at jeg er den som sier: Se, her er jeg!</verse><verse id="7">Hvor fagre er på fjellene hans føtter som kommer med gledesbud, som forkynner fred, som bærer godt budskap, som forkynner frelse, som sier til Sion: Din Gud regjerer!</verse><verse id="8">Hør! Dine vektere løfter røsten, de jubler alle sammen. For like for sine øyne ser de at Herren vender tilbake til Sion.</verse><verse id="9">Bryt ut i jubel alle sammen, dere Jerusalems ruiner! For Herren trøster sitt folk, han gjenløser Jerusalem.</verse><verse id="10">Herren avdekker sin hellige arm for alle folkenes øyne, og alle jordens ender får se vår Guds frelse.</verse><verse id="11">Bryt opp, bryt opp! Dra ut derfra! Rør ikke ved noe urent! Dra ut derfra! Rens dere, dere som bærer Herrens kar!</verse><verse id="12">For dere skal ikke dra ut i hast og ikke fare bort som flyktninger. For Herren går foran dere, og Israels Gud danner baktroppen.</verse><verse id="13">Se, min tjener skal gå fram med visdom. Han skal bli oppløftet og opphøyet og være meget høy.</verse><verse id="14">Likesom mange var forundret over deg - så ille tilredt var han at han ikke så ut som et menneske, og hans skikkelse ikke var som andre menneskebarn -</verse><verse id="15">slik skal han bestenke mange folkeslag. Konger skal lukke sin munn for ham. For det som ikke var fortalt dem, det har de sett, og det de ikke hadde hørt, det har de forstått.</verse></chapter><chapter id="53"><verse id="1">Hvem trodde det budskapet vi hørte? Og for hvem ble Herrens arm åpenbart?</verse><verse id="2">Han skjøt opp som en kvist for hans åsyn, som fra en rot i tørr jord. Han hadde ingen skikkelse og ingen herlighet. Vi så ham, men han hadde ikke et utseende så vi kunne ha vår lyst i ham.</verse><verse id="3">Foraktet var han og forlatt av mennesker, en smertenes mann, vel kjent med sykdom. Han var som en som folk skjuler sitt åsyn for, foraktet, og vi aktet ham for intet.</verse><verse id="4">Sannelig, våre sykdommer har han tatt på seg, og våre piner har han båret. Men vi aktet ham for plaget, slått av Gud og gjort elendig.</verse><verse id="5">Men han ble såret for våre overtredelser, knust for våre misgjerninger. Straffen lå på ham, for at vi skulle ha fred, og ved hans sår har vi fått legedom.</verse><verse id="6">Vi for alle vill som får, vi vendte oss hver til sin vei. Men Herren lot den skyld som lå på oss alle, ramme ham.</verse><verse id="7">Han ble mishandlet, og han ble plaget, men han opplot ikke sin munn, lik et lam som føres bort for å slaktes, og lik et får som tier når de klipper det. Han opplot ikke sin munn.</verse><verse id="8">Ved trengsel og ved dom ble han revet bort. Men hvem tenkte i hans tid at når han ble utryddet av de levendes land, så var det for mitt folks misgjernings skyld plagen traff ham?</verse><verse id="9">De ga ham hans grav blant ugudelige, men hos en rik var han i sin død, fordi han ingen urett hadde gjort, og det ikke var svik i hans munn.</verse><verse id="10">Men det behaget Herren å knuse ham. Han slo ham med sykdom. Når du gjør hans sjel til et skyldoffer, skulle han se etterkommere og leve lenge, og Herrens vilje skulle ha fremgang ved hans hånd.</verse><verse id="11">Fordi hans sjel har hatt møye, skal han se det og mettes. Ved at de kjenner ham, skal den rettferdige, min tjener, rettferdiggjøre de mange, og deres misgjerninger skal han bære.</verse><verse id="12">Derfor vil jeg gi ham de mange til del, og sterke skal han få til bytte, fordi han uttømte sin sjel til døden og ble regnet blant overtredere - han som bar manges synd, og han ba for overtredere.</verse></chapter><chapter id="54"><verse id="1">Rop med fryd, du ufruktbare, du som ikke fødte! Bryt ut i fryderop og juble, du som ikke var i barnsnød! For den forlatte kvinne har flere barn enn hun som har mann, sier Herren.</verse><verse id="2">Utvid plassen for ditt telt, og la dem spenne ut teppene til din bolig, hold ikke igjen! Strekk dine snorer langt ut, og gjør dine teltplugger faste!</verse><verse id="3">For du skal bre deg ut både til høyre og til venstre, og din ætt skal ta hedningefolk i eie og bygge opp igjen ødelagte byer.</verse><verse id="4">Frykt ikke, du skal ikke bli skuffet, og vær ikke skamfull, du skal ikke bli til skamme! Din ungdoms skam skal du glemme, og din enkestands vanære skal du ikke lenger minnes.</verse><verse id="5">For din skaper er din ektemann, Herren, hærskarenes Gud, er hans navn. Og Israels Hellige er din gjenløser, all jordens Gud kalles han.</verse><verse id="6">For Herren kaller deg som en forlatt kvinne med sorg i hjertet. En ungdomshustru - skulle hun forkastes? sier din Gud.</verse><verse id="7">Et lite øyeblikk forlot jeg deg, men med stor barmhjertighet vil jeg samle deg.</verse><verse id="8">Da min vrede strømmet over, skjulte jeg mitt åsyn for deg et øyeblikk, men med evig miskunnhet forbarmer jeg meg over deg, sier Herren, din gjenløser.</verse><verse id="9">For som Noahs flom er dette for meg. Likesom jeg sverget at Noahs flom ikke mer skal gå over jorden, slik har jeg nå sverget at jeg ikke vil være vred på deg eller skjenne på deg.</verse><verse id="10">For fjellene kan vel vike, og haugene rokkes, men min miskunnhet skal ikke vike fra deg, og min fredspakt skal ikke rokkes, sier Herren, han som forbarmer seg over deg.</verse><verse id="11">Du arming, du som er herjet bort av storm, du som ingen trøst har funnet! Se, jeg legger dine byggesteiner i spydglans, og bygger grunnmuren din med safirer.</verse><verse id="12">Dine murtinder gjør jeg av rubiner, dine porter av karfunkelsteiner, og hele din ringmur av dyre steiner.</verse><verse id="13">Alle dine barn skal være lært av Herren, og dine barns fred skal være stor.</verse><verse id="14">Ved rettferdighet skal du bli grunnfestet. Vær langt fra angst, for du skal ikke ha noe å frykte, og fra redsel, for den skal ikke komme nær til deg!</verse><verse id="15">Se, om de slår seg sammen mot deg, så er det ikke fra meg. De som slår seg sammen mot deg, skal falle i striden mot deg.</verse><verse id="16">Se, jeg skaper smeden som puster i kullilden og lager et våpen for sin gjerning. Jeg skaper også en ødelegger til å skade.</verse><verse id="17">Ingen av de våpen som blir smidd mot deg, skal ha fremgang, og hver tunge som går i rette med deg, skal du få domfelt. Dette er arven til Herrens tjenere, og deres rettferdighet er fra meg, sier Herren.</verse></chapter><chapter id="55"><verse id="1">Nå vel, alle dere som tørster, kom til vannene! Og dere som ingen penger har, kom, kjøp og et, ja kom, kjøp uten penger og uten betaling vin og melk!</verse><verse id="2">Hvorfor veier dere ut penger for det som ikke er brød og deres fortjeneste for det som ikke kan mette? Hør på meg! Så skal dere ete det gode, og deres sjel skal glede seg over de fete retter.</verse><verse id="3">Vend øret hit og kom til meg! Hør! Så skal deres sjel leve. Og jeg vil opprette en evig pakt med dere, og gi dere Davids rike nåde, den visse.</verse><verse id="4">Se, til et vitne for folkeslag har jeg satt ham, til en fyrste og en hersker over folkeslag.</verse><verse id="5">Se, folk du ikke kjenner, skal du kalle. Hedningefolk som ikke kjenner deg, skal løpe til deg, for Herrens, din Guds skyld og for Israels Helliges skyld. For han herliggjør deg.</verse><verse id="6">Søk Herren mens han er å finne, kall på ham den stund han er nær!</verse><verse id="7">Den ugudelige må forlate sin vei og den urettferdige sine tanker og omvende seg til Herren, så skal han forbarme seg over ham, og til vår Gud, for han vil gjerne forlate alt.</verse><verse id="8">For mine tanker er ikke deres tanker, og deres veier er ikke mine veier, sier Herren.</verse><verse id="9">For som himmelen er høyere enn jorden, slik er mine veier høyere enn deres veier, og mine tanker høyere enn deres tanker.</verse><verse id="10">Ja, likesom regnet og snøen faller ned fra himmelen og ikke vender tilbake dit, men vanner jorden og får den til å bære og gro, så den gir såkorn til såmannen og brød til den som eter,</verse><verse id="11">slik skal mitt ord være, det som går ut av min munn. Det skal ikke vende tomt tilbake til meg, men det skal gjøre det jeg vil, og ha fremgang med alt som jeg sender det til.</verse><verse id="12">For med glede skal dere dra ut, og i fred skal dere føres fram. Fjellene og haugene skal bryte ut i fryderop for deres ansikt, og alle markens trær skal klappe i hendene.</verse><verse id="13">I stedet for tornebusker skal det vokse opp sypresser, i stedet for nesler skal det vokse opp myrter. Det skal være til et navn for Herren, til et evig tegn som ikke skal bli utslettet.</verse></chapter><chapter id="56"><verse id="1">Så sier Herren: Akt på det som er rett, og gjør rettferdighet! For min frelse kommer snart, og snart skal min rettferdighet åpenbares.</verse><verse id="2">Salig er det menneske som gjør dette, det menneskebarn som holder fast ved det - som holder sabbaten, så han ikke vanhelliger den, og som akter på sin hånd, så den ikke gjør noe ondt.</verse><verse id="3">Den fremmede som holder seg til Herren, må ikke si: Herren vil visst skille meg fra sitt folk! Og den som er gjeldet, må ikke si: Se, jeg er et tørt tre!</verse><verse id="4">For så sier Herren: De gjeldinger som vil holde mine sabbater og velge det som jeg har behag i, og holde fast ved min pakt,</verse><verse id="5">dem vil jeg i mitt hus og innenfor mine murer gi et minne og et navn som er bedre enn sønner og døtre. Et evig navn vil jeg gi dem, som ikke skal slettes ut.</verse><verse id="6">Og de fremmede som holder seg til Herren for å tjene ham og for å elske Herrens navn, og for å være hans tjenere, alle de som holder sabbaten, så de ikke vanhelliger den, og som holder fast ved min pakt,</verse><verse id="7">dem vil jeg føre til mitt hellige berg og la dem glede seg i mitt bønnehus. Deres brennoffer og slaktoffer skal være til behag på mitt alter. For mitt hus skal kalles et bønnens hus for alle folk.</verse><verse id="8">Så sier Herren Herren, han som samler de fordrevne av Israel: Enda flere vil jeg samle til ham, i tillegg til dem som allerede er samlet til ham.</verse><verse id="9">Alle dere markens dyr! Kom og et, alle dyr i skogen!</verse><verse id="10">Israels vektere er blinde alle sammen, de vet ingenting. Alle sammen er de stumme hunder, som ikke kan gjø. De ligger og drømmer og liker å sove.</verse><verse id="11">Ja, grådige hunder er de, de blir aldri mette. De er hyrder som ikke har forstand. Alle sammen har de vendt seg til sin egen vei, hver til sin egen vinning, fra den første til den siste.</verse><verse id="12">Kom, jeg vil hente vin! La oss drikke sterk drikk! Og som denne dagen er, skal dagen i morgen være, herlig over all måte!</verse></chapter><chapter id="57"><verse id="1">Den rettferdige omkommer, og det er ikke noen som legger seg det på hjertet. Fromme menn blir rykket bort uten at noen forstår det. For den rettferdige blir rykket bort før ulykken kommer.</verse><verse id="2">Han går inn til fred. De hviler på sine leier, alle de som går sin vei rett fram.</verse><verse id="3">Men kom hit, dere barn av trollkvinnen, dere yngel av en ekteskapsbryter og horkvinne!</verse><verse id="4">Hvem er det dere gjør dere lystige over? Hvem er det dere lukker munnen opp imot og rekker tunge til? Er dere ikke selv overtredelsens yngel, løgnens avkom?</verse><verse id="5">Dere er opptent av lyst ved terebintene, under hvert grønt tre. Dere slakter barn i dalene, under kløfter i fjellene.</verse><verse id="6">De glatte steiner i bekken er din del. Ja, de skal bli din lodd. Også for dem øste du ut drikkoffer og bar fram matoffer - skulle jeg si meg tilfreds med dette?</verse><verse id="7">På høye, mektige fjell redet du ditt leie. Også der steg du opp for å ofre slaktoffer.</verse><verse id="8">Og bak døren og dørstolpene satte du ditt minnetegn. Du vendte deg bort fra meg. Du kledde deg naken og steg opp, gjorde ditt leie bredt og tinget deg lønn av dem. Du elsket å ligge med dem, du så deres nakenhet.</verse><verse id="9">Du dro til kongen med olje, og du kom med mange velluktende salver. Du sendte dine bud langt bort, og du steg dypt ned, like til dødsriket.</verse><verse id="10">På din lange reise ble du trett. Likevel sa du ikke: Jeg gir tapt! Du fant ny livskraft for din hånd, derfor ble du ikke svak.</verse><verse id="11">Hvem var du redd for, og hvem fryktet du for, siden du ga deg over til løgnen og ikke husket meg og ikke la deg det på hjertet? Er det ikke slik: Jeg har tidd helt fra eldgammel tid, derfor fryktet du ikke for meg?</verse><verse id="12">Jeg vil kunngjøre din rettferdighet og dine gjerninger, og de skal ikke gagne deg.</verse><verse id="13">Når du skriker, så la din gudeflokk redde deg! Nei, en vind skal løfte dem opp alle sammen, et vindpust skal feie dem bort. Men den som tar sin tilflukt til meg, han skal arve landet og ta mitt hellige berg i eie.</verse><verse id="14">Det skal bli sagt: Bygg, bygg, rydd vei! Ta hvert anstøt bort fra mitt folks vei!</verse><verse id="15">For så sier Den Høye, Den Opphøyede, han som troner for evig, han som bærer navnet Hellig: I det høye og hellige bor jeg, og hos den som er knust og nedbøyd i ånden, for å gjøre levende de nedbøydes ånd og gjøre de knuste hjerter levende.</verse><verse id="16">For ikke til evig tid går jeg i rette, og ikke for alle tider er jeg vred. For da måtte ånden visne for mitt åsyn, de sjeler som jeg har skapt.</verse><verse id="17">På grunn av Israels syndige begjær ble jeg harm og slo ham. Jeg skjulte mitt åsyn og var vred, og han gikk bortvendt på sitt eget hjertes vei.</verse><verse id="18">Hans veier har jeg sett, og jeg vil lege ham. Jeg vil lede ham og gi ham og hans sørgende trøst.</verse><verse id="19">Herren skaper leppers grøde. Fred, fred for fjern og nær, sier han. Og jeg vil lege ham.</verse><verse id="20">Men de ugudelige er som det opprørte hav. Det kan ikke være stille, og bølgene skyller opp gjørme og mudder.</verse><verse id="21">Det er ingen fred for de ugudelige, sier min Gud.</verse></chapter><chapter id="58"><verse id="1">Rop av strupen, spar ikke! Oppløft din røst som et horn og forkynn for mitt folk dets overtredelse og for Jakobs hus dets synder!</verse><verse id="2">Meg spør de dag for dag, de krever å få vite mine veier. Som om de var et folk som har gjort rettferdighet og ikke forlatt sin Guds lov, krever de av meg rettferdige dommer. De vil at Gud skal komme nær til dem.</verse><verse id="3">Hvorfor faster vi, og du ser det ikke? Hvorfor plager vi vår sjel, og du akter ikke på det? - Se, på den dagen dere faster, gjør dere som dere lyster og utbytter arbeidsfolkene deres.</verse><verse id="4">Se, for å trette og strides faster dere, for å slå med ugudelighets neve. Dere faster ikke slik nå at deres røst kan bli hørt i det høye.</verse><verse id="5">Er dette den fasten jeg finner behag i, en dag når et menneske plager sin sjel? At en bøyer sitt hode som et siv og reder sin seng i sekk og aske - kaller du det en faste og en dag som behager Herren?</verse><verse id="6">Er ikke dette den fasten jeg finner behag i, at dere løser ugudelighets lenker, sprenger åkets bånd, slipper undertrykte fri og bryter hvert et åk?</verse><verse id="7">Er det ikke dette at du bryter ditt brød til den som sulter, og lar hjemløse stakkarer komme i hus - når du ser en naken, at du da kler ham, og at du ikke drar deg bort fra dem som er av ditt eget kjøtt og blod?</verse><verse id="8">Da skal ditt lys bryte fram som morgenrøden, og din legedom snart spire fram. Din rettferdighet skal gå fram for ditt åsyn, og Herrens herlighet skal danne din baktropp.</verse><verse id="9">Da skal du påkalle Herren, og han skal svare. Da skal du rope, og han skal si: Se, her er jeg! Når du får bort hvert åk iblant deg og lar være å peke fingrer og tale ondt,</verse><verse id="10">når du tar fram til den sultne det som du selv har lyst til, og metter den lidende sjel, da skal ditt lys opprinne i mørket, og din natt skal bli som midt på dagen.</verse><verse id="11">Herren skal lede deg hele tiden. Han skal mette deg midt i ødemarken, og dine ben skal han styrke. Du skal bli som en vannrik hage, som et kildevell der vannet aldri svikter.</verse><verse id="12">Sønner av deg skal bygge opp igjen ruinene fra gammel tid. Grunnvoller som har ligget der fra slekt til slekt, skal du gjenreise. Og de skal kalle deg den som murer igjen murbrudd og setter veier i stand, så folk kan bo i landet.</verse><verse id="13">Når du holder din fot tilbake på sabbaten, så du ikke driver ditt yrke på min hellige dag, og du kaller sabbaten en lyst, kaller Herrens hellige dag ærverdig, og du ærer den, så du ikke går dine egne veier, ikke gjør din gjerning eller fører tomt snakk -</verse><verse id="14">da skal du glede deg i Herren, og jeg vil la deg fare fram over landets høyder og la deg nyte Jakobs, din fars arv. For Herrens munn har talt.</verse></chapter><chapter id="59"><verse id="1">Se, Herrens hånd er ikke for kort til å frelse, og hans øre er ikke tunghørt så han ikke kan høre.</verse><verse id="2">Men deres misgjerninger skiller mellom dere og deres Gud, og deres synder har skjult hans åsyn for dere, så han ikke hører.</verse><verse id="3">For deres hender er flekket av blod, og deres fingrer av misgjerning. Deres lepper taler løgn, og deres tunge mumler fram svikefulle ord.</verse><verse id="4">Det er ingen som spør etter rettferdighet, og ingen som fører rettssak på ærlig vis. De setter sin lit til usannhet og taler løgn, de har unnfanget ulykke og føder elendighet.</verse><verse id="5">Basilisk-egg klekker de ut, og spindelvev vever de. Den som eter av deres egg, må dø, og trykkes et i stykker, bryter det fram en hoggorm.</verse><verse id="6">Deres vev blir ikke til klær, og en kan ikke dekke seg med deres gjerninger. Deres gjerninger er ondskaps gjerninger, og det er voldsverk i deres hender.</verse><verse id="7">Deres føtter haster til det onde og er raske til å utøse uskyldig blod. Deres tanker er ondskaps tanker. Det er ødeleggelse og undergang på deres veier.</verse><verse id="8">Fredens vei kjenner de ikke, og det er ingen rett i deres spor. Sine stier gjør de krokete. Hver den som ferdes der, vet ikke av fred.</verse><verse id="9">Derfor er retten langt borte fra oss, og rettferdigheten når oss ikke. Vi venter på lys, og se, det er mørke. Vi venter på solskinn, og vi må ferdes i dypeste natt.</verse><verse id="10">Vi famler som de blinde etter en vegg, vi famler lik folk som ingen øyne har. Vi snubler ved høylys dag som om det var i skumringen. Midt iblant friske er vi som døde.</verse><verse id="11">Vi brummer som bjørner alle sammen, og vi kurrer som duer. Vi venter på retten, og den kommer ikke, på frelsen, men den er langt borte fra oss.</verse><verse id="12">For du ser at våre overtredelser er mange, og våre synder vitner mot oss. Våre overtredelser har vi for våre øyne, og våre misgjerninger kjenner vi:</verse><verse id="13">Vi er falt fra Herren og har fornektet ham, vi har gått bort fra vår Gud. Vi har talt om undertrykkelse og frafall. Vi har unnfanget løgnens ord i våre hjerter og sagt dem ut.</verse><verse id="14">Derfor er retten blitt holdt tilbake, og rettferdigheten står langt borte. Sannheten har snublet på tingstedet, og det rette kan ikke finne inngang.</verse><verse id="15">Sannheten ble borte. Den som holdt seg fra det onde, ble plyndret. Herren så det, og det var ondt i hans øyne at det ikke var noen rett.</verse><verse id="16">Han så at ingen trådte fram, og han undret seg over at ingen førte hans sak. Da hjalp hans arm ham, og hans rettferdighet støttet ham.</verse><verse id="17">Han kledde seg i rettferdighet som en brynje, og frelsens hjelm satte han på sitt hode. Han kledde seg i hevnens klær og svøpte seg i nidkjærhet som i en ytterkappe.</verse><verse id="18">Etter deres gjerninger vil han gjengjelde dem, med vrede over sine motstandere, med hevn over sine fiender. Fjerne kyster vil han gjengjelde det de har gjort.</verse><verse id="19">I Vesterland skal de frykte Herrens navn, og i Østerland hans herlighet. Når fienden kommer som en flod, skal Herrens Ånd drive ham tilbake.</verse><verse id="20">Det skal komme en gjenløser for Sion og for dem som omvender seg fra overtredelse i Jakob, sier Herren.</verse><verse id="21">Og dette er den pakten som jeg gjør med dem, sier Herren: Min Ånd, som er over deg, og mine ord, som jeg har lagt i din munn, de skal ikke vike fra din munn eller fra dine barns munn eller fra dine barnebarns munn, sier Herren, fra nå av og til evig tid.</verse></chapter><chapter id="60"><verse id="1">Stå opp, bli lys! For ditt lys kommer, og Herrens herlighet går opp over deg.</verse><verse id="2">Se, mørke dekker jorden, og det er belgmørke over folkene. Men over deg skal Herren oppgå, og over deg skal hans herlighet åpenbare seg.</verse><verse id="3">Folkeslag skal vandre til ditt lys, og konger til den glans som er gått opp over deg.</verse><verse id="4">Løft dine øyne og se deg omkring! De samler seg alle sammen, de kommer til deg. Dine sønner skal komme fra det fjerne, og dine døtre skal bæres på armen.</verse><verse id="5">Da skal du se det og stråle av glede, og ditt hjerte skal banke og utvide seg. For havets rikdom skal vende seg til deg, folkenes gods skal komme til deg.</verse><verse id="6">Et mylder av kameler skal dekke deg, Midians og Efas kamelføll. Alle sammen skal de komme fra Sjeba. Gull og virak skal de føre til deg, og Herrens pris skal de forkynne.</verse><verse id="7">Alle Kedars sauer skal samles til deg, Nebajots værer skal tjene deg. De skal ofres på mitt alter til velbehag for meg, og min herlighets hus vil jeg herliggjøre.</verse><verse id="8">Hvem er disse som kommer flyvende som skyer, som duer til sine dueslag?</verse><verse id="9">Jo, fjerne kyster venter på meg. Fremst seiler Tarsis-skipene og fører dine barn hit fra det fjerne, deres sølv og gull kommer med dem - for Herrens, din Guds navns skyld, for Israels Helliges skyld, for han herliggjør deg.</verse><verse id="10">Fremmede skal bygge dine murer, og deres konger skal tjene deg. I min harme har jeg slått deg, men i min nåde har jeg igjen forbarmet meg over deg.</verse><verse id="11">Dine porter skal holdes åpne hele tiden, verken dag eller natt skal de lukkes, så folkenes gods må bli ført inn til deg, og deres konger bli brakt med som fanger.</verse><verse id="12">For det folk og det rike som ikke vil tjene deg, skal gå til grunne, og folkeslag skal bli lagt øde.</verse><verse id="13">Libanons herlighet skal komme til deg, både sypress og lønn og buksbom, for å pryde det stedet der min helligdom er. Det sted hvor mine føtter står, vil jeg herliggjøre.</verse><verse id="14">Sønner av dem som har plaget deg, skal komme og bøye seg for deg. Alle de som har foraktet deg, skal kaste seg ned for dine føtter. De skal kalle deg Herrens by, Israels Helliges Sion.</verse><verse id="15">Istedenfor at du var forlatt og hatet, så det ikke var noen som dro igjennom deg, vil jeg gjøre deg til en evig herlighet, en fryd for slekt etter slekt.</verse><verse id="16">Du skal die folkenes melk, ja, kongers bryst skal du die. Og du skal kjenne at jeg, Herren, er din frelser, og Jakobs Veldige din gjenløser.</verse><verse id="17">Istedenfor kobber vil jeg gi gull, istedenfor jern vil jeg gi sølv, istedenfor tre gir jeg deg kobber og jern istedenfor stein. Jeg vil gjøre fred til din øvrighet og rettferdighet til din styrer.</verse><verse id="18">Det skal ikke mer høres om vold i ditt land, ikke om hærfang og ødeleggelse innenfor dine grenser. Du skal kalle frelsen dine murer og lovsangen dine porter.</verse><verse id="19">Solen skal ikke mer være ditt lys om dagen, og månen skal ikke skinne og lyse for deg. Men Herren skal være et evig lys for deg, og din Gud skal være din herlighet.</verse><verse id="20">Din sol skal ikke mer gå ned, og din måne skal ikke miste sitt skinn. For Herren skal være et evig lys for deg, og dine sørgedager skal være til ende.</verse><verse id="21">Og hele ditt folk skal være rettferdig. Til evig tid skal de eie landet. De er jo en kvist som jeg har plantet, et verk av mine hender til min ære.</verse><verse id="22">Den minste skal bli til tusen, og den ringeste til et veldig folk. Jeg, Herren, jeg vil la det skje hastig i sin tid.</verse></chapter><chapter id="61"><verse id="1">Herren Herrens Ånd er over meg, fordi Herren har salvet meg til å forkynne et godt budskap for de fattige. Han har sendt meg til å forbinde dem som har et nedbrutt hjerte, til å utrope frihet for de fangne og frigjørelse for de bundne,</verse><verse id="2">til å utrope et nådens år fra Herren og en hevnens dag fra vår Gud, til å trøste alle sørgende,</verse><verse id="3">til å gi de sørgende i Sion hodepryd istedenfor aske, gledes olje istedenfor sorg, lovprisnings drakt istedenfor en avmektig ånd. De skal kalles rettferdighetens terebinter, Herrens plantning til hans ære.</verse><verse id="4">De skal bygge opp igjen det som ble ødelagt i eldgammel tid, gjenreise det som har ligget øde fra de første slekter. De skal fornye ødelagte byer, det som har ligget øde fra slekt til slekt.</verse><verse id="5">Fremmede skal stå og gjete sauene for dere, og utlendinger skal være deres åkerdyrkere og vingårdsmenn.</verse><verse id="6">Men dere, dere skal kalles Herrens prester, vår Guds tjenere skal de kalle dere. Folkenes gods skal dere ete, og deres herlighet skal gå over til dere.</verse><verse id="7">Dere skal få dobbel gjengjeld for deres skam, og de som led vanære, skal nå juble over sin lodd. Derfor skal de få dobbel lodd i sitt land, evig glede skal bli dem til del.</verse><verse id="8">For jeg, Herren, elsker rett og hater ran og urettferdighet. Trofast vil jeg gi dem deres lønn, og en evig pakt vil jeg slutte med dem.</verse><verse id="9">Deres ætt skal bli kjent blant folkene, og deres etterkommere blant folkeslagene. Alle som ser dem, skal kjenne at de er en ætt som Herren har velsignet.</verse><verse id="10">Jeg vil glede meg i Herren, min sjel skal fryde seg i min Gud. For han har kledd meg i frelsens drakt, i rettferdighetens kappe har han svøpt meg - lik brudgommen, som setter på seg en lue prektig som prestens, og lik bruden, som pryder seg med sine smykker.</verse><verse id="11">For som jorden lar sine spirer skyte fram, og som en hage lar sine vekster spire, slik skal Herren Herren la rettferdighet og lovsang spire fram for alle folkenes åsyn.</verse></chapter><chapter id="62"><verse id="1">For Sions skyld vil jeg ikke tie, og for Jerusalems skyld vil jeg ikke være stille, før hennes rettferdighet går fram som en stråleglans, og hennes frelse som et brennende bluss.</verse><verse id="2">Folkene skal se din rettferdighet, og alle konger din herlighet. Du skal kalles med et nytt navn, som Herrens munn skal nevne.</verse><verse id="3">Og du skal være en prektig krone i Herrens hånd og et kongelig hodesmykke i din Guds hånd.</verse><verse id="4">Du skal ikke mer kalles den forlatte, og ditt land skal ikke mer kalles en ødemark. Men du skal kalles min lyst, og ditt land skal kalles ektehustru. For Herren har sin lyst i deg, og ditt land skal bli tatt til ekte.</verse><verse id="5">Som en ung mann tar en jomfru til ekte, slik skal dine barn ta deg til ekte. Og som en brudgom gleder seg over sin brud, skal din Gud glede seg over deg.</verse><verse id="6">På dine murer, Jerusalem, setter jeg vektere. Aldri skal de tie, ikke hele dagen og ikke hele natten. Dere som minner Herren, unn dere ingen ro!</verse><verse id="7">Og gi ham ikke ro før han bygger Jerusalem opp igjen, og før han gjør henne til en lovsang på jorden!</verse><verse id="8">Herren har sverget ved sin høyre hånd og ved sin veldige arm: Jeg vil ikke mer gi dine fiender ditt korn å ete, heller ikke skal fremmede drikke din most, som du har hatt strev med.</verse><verse id="9">Men de som høster kornet, skal ete det og prise Herren, og de som samler inn mosten, skal drikke den i forgårdene til min helligdom.</verse><verse id="10">Dra inn! Dra inn gjennom portene, rydd veien for folket! Bygg, bygg veien, rens den for stein, løft et banner for folkene!</verse><verse id="11">Se, Herren lar det lyde til jordens ende: Si til Sions datter: Se, din frelse kommer! Se, hans lønn er med ham, og hans gjengjeldelse går foran ham.</verse><verse id="12">Og de skal kalles det hellige folk, Herrens gjenløste. Og du selv skal kalles den søkte, den by som ikke er forlatt.</verse></chapter><chapter id="63"><verse id="1">Hvem er han som kommer fra Edom, i røde klær fra Bosra, så prektig i sin kledning der han skrider fram i sin store kraft? - Det er jeg, jeg som taler rettferdighet, som er mektig til å frelse.</verse><verse id="2">Hvorfor er din kledning så rød, lik klærne til han som tråkker vinpressen?</verse><verse id="3">Pressekaret har jeg tråkket, jeg alene, og av folkene var det ingen med meg. Så tråkket jeg på dem i min vrede og trampet dem i stykker i min harme. Da sprutet deres blod på mine klær, og hele min kledning fikk jeg tilsølt.</verse><verse id="4">For hevnens dag var i mitt hjerte, og mitt gjenløsningsår var kommet.</verse><verse id="5">Jeg så meg om, men det var ingen som hjalp. Jeg undret meg, men det var ingen som støttet meg. Da hjalp min arm meg, og min harme støttet meg.</verse><verse id="6">Jeg tråkket ned folkeslag i min vrede og gjorde dem drukne i min harme. Jeg lot deres blod renne ned på jorden.</verse><verse id="7">Herrens miskunn vil jeg forkynne, de gjerninger som vi priser ham for, etter alt det Herren har gjort mot oss - hans store godhet mot Israels hus, som han viste dem etter sin barmhjertighet og etter sin store miskunn.</verse><verse id="8">Han sa: Ja, de er mitt folk, de er barn som ikke vil svike. Og han ble en frelser for dem.</verse><verse id="9">I all deres trengsel var det ingen trengsel, og hans åsyns engel frelste dem. I sin kjærlighet og sin store mildhet gjenløste han dem, og han tok dem opp og bar dem alle den gamle tids dager.</verse><verse id="10">Men de, de var gjenstridige og gjorde hans Hellige Ånd sorg. Da skiftet han sinn og ble deres fiende, han selv stred mot dem.</verse><verse id="11">Da tenkte hans folk på de gamle dager, på Moses: Hvor er han som førte dem opp fra havet med ham som var hyrde for hjorden? Hvor er han som ga sin Hellige Ånd midt iblant dem,</verse><verse id="12">han som lot sin herlige arm gå fram ved Moses’ høyre side, som kløvde vannene for deres åsyn for å gjøre seg et evig navn,</verse><verse id="13">han som førte dem gjennom dypene som en hest gjennom ørkenen, så de ikke snublet?</verse><verse id="14">Likesom feet går ned i dalen, førte Herrens Ånd dem til hvile. Slik ledet du ditt folk for å skape deg et herlig navn.</verse><verse id="15">Sku ned fra himmelen, se ut fra din hellige og herlige bolig! Hvor er din nidkjærhet og ditt velde? Ditt hjertes medynk og din miskunn holder seg tilbake fra meg.</verse><verse id="16">Du er vår far. Abraham vet jo ikke om oss, og Israel kjenner oss ikke. Du, Herre, er vår far, vår gjenløser fra eldgammel tid er ditt navn.</verse><verse id="17">Hvorfor lar du oss fare vill fra dine veier, Herre? Hvorfor forherder du vårt hjerte, så vi ikke frykter deg? Vend om for dine tjeneres skyld, for de stammenes skyld som er din arv!</verse><verse id="18">En liten stund har ditt hellige folk hatt landet i eie. Våre motstandere har tråkket ned din helligdom.</verse><verse id="19">Vi er blitt som de du aldri har hersket over, som de ditt navn ikke har vært nevnt over.</verse></chapter><chapter id="64"><verse id="1">Gi du ville flerre himmelen og fare ned, så fjellene skalv for ditt åsyn, som når ilden setter tørre kvister i brann og får vannet til å koke - for å kunngjøre ditt navn for dine motstandere, så folkene skalv for ditt åsyn,</verse><verse id="2">når du gjorde forferdelige ting som vi ikke ventet, når du for ned, og fjellene skalv for ditt åsyn!</verse><verse id="3">Fra gammel tid har jo ingen spurt eller hørt, og intet øye sett noen annen gud enn deg gjøre slikt for dem som venter på ham.</verse><verse id="4">Du kommer dem i møte som gjør rettferdighet med glede, de som minnes deg på dine veier. Se, du ble vred, for vi syndet. Slik var det fra gammel tid, og kan vi da bli frelst?</verse><verse id="5">Vi ble som den urene alle sammen. All vår rettferdighet ble som et urent klesplagg. Som løvet visnet vi alle sammen, og som vinden førte våre misgjerninger oss bort.</verse><verse id="6">Og det er ingen som påkaller ditt navn, som manner seg opp til å holde fast ved deg. For du har skjult ditt åsyn for oss og overlatt oss til å tæres bort i våre misgjerningers vold.</verse><verse id="7">Men nå, Herre! Du er vår far. Vi er leire, og du er den som former oss, et verk av din hånd er vi alle sammen.</verse><verse id="8">Herre, vær ikke så over all måte vred og kom ikke i hu misgjerninger til evig tid! Men tenk på at vi alle sammen er ditt folk!</verse><verse id="9">Dine hellige byer er blitt en ørken. Sion er blitt en ørken, Jerusalem en ødemark.</verse><verse id="10">Vårt hellige og herlige hus, hvor våre fedre lovet deg, er blitt oppbrent av ild, og alt som var vår lyst, er blitt til ruiner.</verse><verse id="11">Vil du tross dette holde deg tilbake, Herre? Vil du tie og trykke oss så tungt?</verse></chapter><chapter id="65"><verse id="1">Jeg bød meg fram for dem som ikke spurte. Jeg var å finne for dem som ikke søkte meg. Jeg sa til et hedningefolk som ikke var kalt ved mitt navn: Se, her er jeg, her er jeg!</verse><verse id="2">Hele dagen bredte jeg ut mine hender til et gjenstridig folk, som går på den veien som ikke er god, og følger sine egne tanker,</verse><verse id="3">til et folk som stadig krenker meg rett opp i ansiktet, som ofrer i hagene og brenner røkelse på teglsteinene,</verse><verse id="4">som sitter i gravene og overnatter i avkrokene, som eter svinekjøtt og har sine kar fulle av avskyelig suppe,</verse><verse id="5">som sier: Hold deg unna, kom ikke nær meg, for jeg er hellig for deg! - Disse er en røk i min nese, en ild som brenner hele dagen.</verse><verse id="6">Se, det står skrevet for mitt åsyn: Jeg vil ikke tie før jeg får betalt det, ja, betalt det i deres fang,</verse><verse id="7">både deres egne misgjerninger og fedrenes misgjerninger, sier Herren, at de brente røkelse på fjellene og hånte meg på haugene. Deres lønn vil jeg først av alt måle opp i deres fang.</verse><verse id="8">Så sier Herren: Som folk sier når de finner saft i druen: Ødelegg den ikke, for det er en velsignelse i den! - slik vil jeg gjøre for mine tjeneres skyld og ikke ødelegge hele folket.</verse><verse id="9">Men jeg vil la en ætt komme av Jakob, og av Juda en arving til mine fjell. Mine utvalgte skal arve landet, og mine tjenere skal bo der.</verse><verse id="10">Saron skal bli til en beitemark for småfe, og Akors dal til et hvilested for storfe, til gagn for mitt folk, som søker meg.</verse><verse id="11">Men dere som går bort fra Herren, som glemmer mitt hellige berg, som dekker bord for Gad, og som fyller begeret med krydret vin for Meni,</verse><verse id="12">dere vil jeg overgi til sverdet. Dere skal alle sammen måtte bøye dere ned for å slaktes, fordi jeg kalte, og dere svarte ikke, fordi jeg talte, og dere hørte ikke, men gjorde det som var ondt i mine øyne, og valgte det jeg ikke hadde behag i.</verse><verse id="13">Derfor sier Herren Herren: Se, mine tjenere skal ete, men dere skal sulte. Se, mine tjenere skal drikke, men dere skal tørste. Se, mine tjenere skal glede seg, men dere skal stå der med skammen.</verse><verse id="14">Se, mine tjenere skal juble av hjertens lyst, men dere skal skrike av hjertets pine og hyle i fortvilelse.</verse><verse id="15">Og navnet deres skal dere etterlate til en ed for mine utvalgte, og Herren Herren skal drepe deg. Men sine tjenere skal han kalle med et annet navn,</verse><verse id="16">så den som velsigner seg på jorden, skal velsigne seg i den trofaste Gud, og den som sverger på jorden, skal sverge ved den trofaste Gud. For de tidligere trengsler er glemt og skjult for mine øyne.</verse><verse id="17">For se, jeg skaper en ny himmel og en ny jord. Og de første ting skal ikke minnes, ingen skal lenger komme dem i hu.</verse><verse id="18">Ja, gled og fryd dere til evig tid over det jeg skaper! For se, jeg skaper Jerusalem til jubel og hennes folk til fryd.</verse><verse id="19">Og jeg vil juble over Jerusalem og fryde meg i mitt folk. Gråt eller skrik skal ikke lenger høres der.</verse><verse id="20">Det skal ikke lenger finnes noe spedbarn som bare lever få dager, eller en gammel mann som ikke fyller sine dagers mål. Nei, en ung mann skal den være som dør hundre år gammel, og hundre år gammel skal den synder bli som forbannes.</verse><verse id="21">De skal bygge hus og bo i dem og plante vingårder og ete deres frukt.</verse><verse id="22">Ikke skal de bygge og en annen bo, ikke skal de plante og en annen ete. Nei, som treets dager skal mitt folks dager være, og mine utvalgte skal selv få nyte frukten av sine henders gjerning.</verse><verse id="23">De skal ikke gjøre seg strev forgjeves og ikke føde barn til en brå død. For de er en ætt som er velsignet av Herren, og de får ha sine etterkommere hos seg.</verse><verse id="24">Og det skal skje: Før de roper, skal jeg svare, mens de ennå taler, skal jeg høre.</verse><verse id="25">Ulven og lammet skal beite sammen, løven skal ete halm som oksen, og ormen får støv til mat. Ingen skal gjøre noe ondt og ingen skal ødelegge noe på hele mitt hellige berg, sier Herren.</verse></chapter><chapter id="66"><verse id="1">Så sier Herren: Himmelen er min trone, og jorden er en skammel for mine føtter. Hva slags hus kunne dere bygge meg, og hvor skulle det finnes et hvilested for meg?</verse><verse id="2">Alt dette har jo min hånd gjort, og slik ble alt dette til, sier Herren. Men den jeg vil se til, det er den elendige, og den som har en nedbrutt ånd og er forferdet over mitt ord.</verse><verse id="3">Den som slakter en okse, er som den som dreper en mann. Den som ofrer et lam, er som den som bryter nakken på en hund. Den som ofrer matoffer, er som den som ofrer svineblod. Den som bærer fram påminningsoffer av virak, er som den som priser avguder. Likesom de har valgt sine egne veier, og deres sjel har behag i deres avskyelige gudebilder,</verse><verse id="4">så vil jeg velge å gjøre ondt imot dem. Det de er redde for, vil jeg la komme over dem. For jeg ropte, men ingen svarte, jeg talte, men de hørte ikke, de gjorde det som var ondt i mine øyne, og valgte det jeg ikke hadde behag i.</verse><verse id="5">Hør Herrens ord, dere som er forferdet over hans ord! Deres brødre som hater dere, som støter dere fra seg for mitt navns skyld, de sier: La Herren vise sin herlighet, så vi kan få se at dere blir glade! - Men de skal bli til skamme.</verse><verse id="6">Hør! Larm fra byen! En røst fra templet, Herrens røst, han som gjengjelder sine fiender det de har gjort!</verse><verse id="7">Før hun var i barnsnød, har hun født. Før veene kom over henne, har hun født et guttebarn til verden.</verse><verse id="8">Hvem har hørt slikt? Hvem har sett slike ting? Kommer et land til verden på én dag, eller blir et folk født på én gang? For Sion har vært i barnsnød, og med det samme har hun født sine sønner.</verse><verse id="9">Skulle jeg åpne morslivet og ikke la barnet bli født? sier Herren. Eller skulle jeg som lar barnet bli født, lukke morslivet igjen? sier din Gud.</verse><verse id="10">Gled dere med Jerusalem og juble over henne, alle dere som elsker henne! Fryd dere, ja, fryd dere med henne, alle dere som sørger over henne!</verse><verse id="11">Så skal dere få die og bli mettet av hennes lindrende bryst, suge og glede dere ved hennes store herlighet.</verse><verse id="12">For så sier Herren: Se, jeg lar fred komme over henne som en flod og hedningenes herlighet som en overstrømmende bekk. Og dere skal få die, på armen skal dere bli båret, og på fanget skal dere bli kjærtegnet.</verse><verse id="13">Som en mor trøster sitt barn, slik vil jeg trøste dere. I Jerusalem skal dere få trøst.</verse><verse id="14">Dere skal se det, og deres hjerte skal fryde seg. Deres ben skal bli frodige som gresset. Det skal kjennes at Herrens hånd er med hans tjenere. Men han skal bli vred på sine fiender.</verse><verse id="15">For se, Herren skal komme i ild, og hans vogner skal være som stormvind. Han kommer for å gjøre gjengjeld i sin glødende vrede og med truende flammer.</verse><verse id="16">For med ild skal Herren holde dom og med sitt sverd skal han slå alt kjød. Mange skal det bli som Herren slår i hjel.</verse><verse id="17">De som helliger og renser seg for å gå til hagene etter en som er midt iblant dem*, de som eter svinekjøtt og avskyelige dyr, til og med mus, de skal omkomme alle sammen, sier Herren.</verse><verse id="18">Og jeg, jeg gjør deres gjerninger og tanker til intet. Den tid kommer da jeg samler alle folk og tungemål, og de skal komme og se min herlighet.</verse><verse id="19">Jeg vil gjøre et tegn på dem og sende noen av de unnkomne blant dem til hedningefolkene, til Tarsis, Pul og Lud*, bueskytterne, til Tubal og Javan*, til de fjerne kyster som ikke har hørt gjetordet om meg og ikke sett min herlighet. Og de skal kunngjøre min herlighet blant hedningefolkene.</verse><verse id="20">Fra alle hedningefolkene skal de komme med alle deres brødre til matoffer for Herren, på hester, på vogner, i bærestoler, på muldyr og på raske kameler, og de skal føre dem opp på mitt hellige berg i Jerusalem, sier Herren, slik som Israels barn bærer matofferet i rene kar til Herrens hus.</verse><verse id="21">Også av dem* vil jeg ta meg noen til prester og til levitter, sier Herren.</verse><verse id="22">For likesom den nye himmelen og den nye jorden, som jeg skaper, blir stående til evig tid for mitt åsyn, sier Herren, slik skal også deres ætt og det navn dere har, bli stående til evig tid.</verse><verse id="23">Og det skal skje: Nymåne etter nymåne og sabbat etter sabbat skal alt kjød komme for å tilbe for mitt åsyn, sier Herren.</verse><verse id="24">Og de skal gå ut og se på de døde kroppene av de menn som har syndet mot meg, for deres orm skal ikke dø, og deres ild skal ikke slokkes, og de skal være en gru for alt kjød.</verse></chapter></book><book id="24" name="Jeremia" shortname="jer"><chapter id="1"><verse id="1">Ord av Jeremia, sønn av Hilkia, en av prestene i Anatot i Benjamins land.</verse><verse id="2">Herrens ord kom til ham i de dager da Josjia, Amons sønn, var konge i Juda, i det trettende året av hans regjering,</verse><verse id="3">og siden i de dager da Jojakim, Josjias sønn, var konge i Juda, og helt til slutten av Judas konge Sidkias, Josjias sønns ellevte år, da Jerusalems innbyggere ble bortført i den femte måneden.</verse><verse id="4">Herrens ord kom til meg, og det lød så:</verse><verse id="5">Før jeg dannet deg i mors liv, kjente jeg deg, og før du kom ut av mors skjød, helliget jeg deg. Jeg satte deg til en profet for folkene.</verse><verse id="6">Men jeg sa: Å, Herre Herre! Se, jeg forstår meg ikke på å tale, for jeg er ung.</verse><verse id="7">Da sa Herren til meg: Si ikke: Jeg er ung! Du skal gå til alle dem jeg sender deg til, og alt det jeg befaler deg, skal du tale.</verse><verse id="8">Frykt ikke for dem, for jeg er med deg og vil redde deg, sier Herren.</verse><verse id="9">Og Herren rakte ut sin hånd og rørte ved min munn. Og Herren sa til meg: Se, jeg legger mine ord i din munn.</verse><verse id="10">Se, jeg setter deg i dag over folkene og over rikene til å rykke opp og rive ned, til å ødelegge og bryte ned, til å bygge og til å plante.</verse><verse id="11">Og Herrens ord kom til meg. Det lød så: Hva ser du, Jeremia? Jeg svarte: Jeg ser en stav av det våkne treet*.</verse><verse id="12">Da sa Herren til meg: Du så rett. For jeg vil våke over mitt ord, så jeg fullbyrder det.</verse><verse id="13">Og Herrens ord kom til meg for andre gang: Hva ser du? Jeg svarte: Jeg ser en kokende gryte, og den er vendt hit fra nord.</verse><verse id="14">Og Herren sa til meg: Fra nord skal ulykken slippes løs over alle landets innbyggere.</verse><verse id="15">For se, jeg kaller på alle folkestammer i rikene mot nord, sier Herren. De skal komme og sette hver sin stol ved inngangen til Jerusalems porter og mot alle dets murer rundt omkring og mot alle byene i Juda.</verse><verse id="16">Og jeg vil avsi mine dommer over dem på grunn av all deres ondskap, fordi de forlot meg og brente røkelse for andre guder og tilba sine egne henders verk.</verse><verse id="17">Men du skal binde opp om deg og stå opp og tale til dem alt det jeg befaler deg. Vær ikke redd for dem, så jeg ikke skal gjøre deg redd for dem!</verse><verse id="18">Og se, jeg gjør deg i dag til en fast borg og til en jernstøtte og til en kobbermur mot hele landet - mot Judas konger, mot dets høvdinger, mot dets prester og mot folket i landet.</verse><verse id="19">De skal kjempe mot deg, men ikke få overhånd over deg. For jeg er med deg, sier Herren. Jeg vil redde deg.</verse></chapter><chapter id="2"><verse id="1">Og Herrens ord kom til meg, og det lød så:</verse><verse id="2">Gå av sted og rop ut for Jerusalems ører og si: Så sier Herren: Jeg minnes din ungdoms hengivenhet, dine forlovelsesdagers kjærlighet, hvordan du fulgte meg i ørkenen, i et land hvor ingen sår.</verse><verse id="3">Hellig var Israel for Herren, hans førstegrøde. Alle som ville fortære ham, måtte bøte. Ulykke kom over dem, sier Herren.</verse><verse id="4">Hør Herrens ord, Jakobs hus og alle ætter av Israels hus!</verse><verse id="5">Så sier Herren: Hva urett har deres fedre funnet hos meg, siden de gikk langt bort fra meg og fulgte de tomme guder og selv ble tomme?</verse><verse id="6">De sa ikke: Hvor er Herren, som førte oss opp fra landet Egypt, som ledet oss i ørkenen, i et land med ødemarker, fullt av kløfter, et land med tørke og dødsskygge, et land der ingen mann har ferdes, og ikke noe menneske har bodd?</verse><verse id="7">Og jeg førte dere inn i et land med fruktbare marker, så dere fikk ete av dets frukt og dets gode ting. Men da dere kom inn, gjorde dere mitt land urent, og min arv til en motbydelighet.</verse><verse id="8">Prestene sa ikke: Hvor er Herren? De som syslet med loven, kjente meg ikke. Hyrdene falt fra meg. Profetene spådde ved Ba’al og fulgte dem som ikke kan hjelpe*.</verse><verse id="9">Derfor fortsetter jeg å gå i rette med dere, sier Herren. Ja, med deres barnebarn vil jeg gå i rette.</verse><verse id="10">Dra over til kitteernes øyer og se. Send bud til Kedar og gi nøye akt. Se om noe slikt er skjedd!</verse><verse id="11">Har vel et hedningefolk byttet bort sine guder, enda de ikke er guder? Men mitt folk har byttet bort sin ære mot det som ikke kan hjelpe.</verse><verse id="12">Bli forferdet, dere himler, over dette! Skjelv av skrekk, sier Herren.</verse><verse id="13">For to onde ting har mitt folk gjort: Meg har de forlatt, kilden med det levende vann, og de har hogd seg ut brønner, sprukne brønner som ikke holder vann.</verse><verse id="14">Er Israel en trell? Er han født som trell? Hvorfor er han blitt røvet?</verse><verse id="15">Unge løver brølte mot ham. De lot sin røst høre, og de gjorde hans land til en ørken. Hans byer ble brent ned, så ingen bor i dem.</verse><verse id="16">Også Memfis’ og Tahpenes’ barn gjorde ditt hode skallet.</verse><verse id="17">Har du ikke gjort deg selv alt dette, fordi du forlot Herren din Gud den tid han ville lede deg på veien?</verse><verse id="18">Og nå, hvorfor tar du veien til Egypt for å drikke Sikors vann? Og hvorfor tar du veien til Assyria for å drikke elvens vann?</verse><verse id="19">Din egen ondskap tukter deg, og ditt frafall straffer deg. Kjenn da og se hvor ondt og bittert det er at du forlater Herren din Gud, og at du ikke lenger frykter meg, sier Herren Herren, hærskarenes Gud.</verse><verse id="20">Fra gammel tid brøt du ditt åk og rev i stykker dine bånd. Du sa: Jeg vil ikke tjene. Men på hver høy bakke og under hvert grønt tre la du deg ned og drev hor.</verse><verse id="21">Jeg hadde plantet deg som et edelt vintre, helt igjennom av ekte sæd. Hvordan er du da blitt omskapt for meg til et uekte, vilt vintre?</verse><verse id="22">Om du så ville rense deg med pottaske og bruke mye lut, så skulle likevel din misgjerning være skitten for mitt åsyn, sier Herren Herren.</verse><verse id="23">Hvordan kan du si: Jeg er ikke blitt uren, jeg har ikke gått etter Ba’alene? Se på din vei i dalen! Forstå hva du har gjort, du lette kamelhoppe som løper hit og dit!</verse><verse id="24">Lik et villesel som er vant til ørkenen, snapper hun etter været i sin sjels begjær. Hvem kan dempe hennes brunst? Alle de som søker henne, slipper å løpe seg trett! I hennes måned finner de henne.</verse><verse id="25">La ikke din fot bli bar og din strupe bli tørst! Men du sier: Det nytter ikke! Nei! Jeg elsker fremmede, og etter dem vil jeg gå.</verse><verse id="26">Likesom en tyv må skamme seg når han blir grepet, slik må Israels hus skamme seg, de selv, deres konger, deres høvdinger, deres prester og deres profeter.</verse><verse id="27">For de sier til treet: Du er min far! - og til steinen: Du har født meg! De har vendt ryggen til meg og ikke ansiktet. Men når ulykken kommer, sier de: Reis deg og hjelp oss!</verse><verse id="28">Hvor er da dine guder som du laget deg? La dem reise seg, om de kan hjelpe deg når ulykken kommer! For så mange som dine byer er, så mange er dine guder blitt, Juda!</verse><verse id="29">Hvorfor tretter dere med meg? Dere er alle sammen falt fra meg, sier Herren.</verse><verse id="30">Forgjeves slo jeg deres barn, de tok ikke imot tukt. Deres eget sverd fortærte profetene som en herjende løve.</verse><verse id="31">Du onde slekt! Gi akt på Herrens ord! Har jeg vært en ørken for Israel eller et belgmørkt land? Hvorfor sier mitt folk: Vi går hvor vi vil! Vi vil ikke lenger komme til deg.</verse><verse id="32">Mon en jomfru glemmer sitt smykke, en brud sitt belte? Men mitt folk har glemt meg i dager uten tall.</verse><verse id="33">Hvor dyktig du styrer din vei til elskov! Slik har du også lært dårlige kvinner dine veier.</verse><verse id="34">Blod av fattige sjeler er funnet på kappeflikene dine. Du grep dem ikke i innbrudd. Men til tross for alt dette</verse><verse id="35">sier du likevel: Jeg er uskyldig, hans vrede har for visst vendt seg fra meg! - Se, jeg vil gå i rette med deg fordi du sier: Jeg har ikke syndet.</verse><verse id="36">Hvorfor farer du så meget omkring og skifter din vei? Også ved Egypt skal du bli til skamme, slik som du ble til skamme ved Assyria.</verse><verse id="37">Også derfra skal du gå ut med hendene på hodet. For Herren har forkastet dem du setter din lit til, og du skal ikke ha noen lykke med dem.</verse></chapter><chapter id="3"><verse id="1">Det heter: Når en mann lar sin kone fare, og hun går fra ham og blir en annen manns kone, kan han da komme tilbake til henne igjen? Ville ikke da landet bli vanhelliget? Og du, du har drevet hor med mange venner og skulle enda komme tilbake til meg igjen? sier Herren.</verse><verse id="2">Løft dine øyne til de nakne haugene og se: Finnes det noe sted hvor du ikke er blitt vanæret? Ved veiene satt du og ventet på dem, som en araber i ørkenen. Og du vanhelliget landet ved ditt hor og din ondskap.</verse><verse id="3">Derfor ble regnbygene holdt tilbake, og senregnet falt ikke. Men du hadde en horkvinnes panne, du ville ikke skamme deg.</verse><verse id="4">Har du ikke nettopp nå ropt til meg: Min far, du er min ungdoms venn!</verse><verse id="5">Mon han vil holde fast ved sin vrede for alltid eller bevare sin harme til evig tid? Se, slik talte du, og enda gjorde du alt det onde du bare kunne.</verse><verse id="6">Herren sa til meg i kong Josjias dager: Har du sett hva Israel, den frafalne kvinnen, har gjort? Hun gikk opp på hvert høyt fjell og inn under hvert grønt tre og drev hor der.</verse><verse id="7">Og jeg sa: Når hun har gjort alt dette, vil hun vende tilbake til meg. Men hun vendte ikke tilbake. Og det så hennes søster Juda, den troløse.</verse><verse id="8">Jeg så at enda jeg hadde latt den frafalne, Israel, fare og gitt henne hennes skilsmissebrev, fordi hun hadde brutt ekteskapet, fryktet likevel ikke hennes søster Juda, den troløse, men gikk av sted og drev hor hun også.</verse><verse id="9">Med sitt frekke horeliv vanhelliget hun landet. Hun brøt ekteskapet* med stein og med tre.</verse><verse id="10">Enda vendte hennes troløse søster Juda ikke tilbake til meg av hele sitt hjerte, men hun bare hyklet, sier Herren.</verse><verse id="11">Og Herren sa til meg: Den frafalne, Israel, har vist seg mer rettferdig enn den troløse, Juda.</verse><verse id="12">Gå av sted og rop ut disse ordene mot nord og si: Vend tilbake, Israel, du frafalne, sier Herren. Jeg vil ikke se på dere i vrede. For jeg er nådig, sier Herren, jeg vil ikke være vred til evig tid.</verse><verse id="13">Bare erkjenn din misgjerning, at du er falt fra Herren din Gud. På forskjellige veier løp du om til de fremmede guder, inn under hvert grønt tre, og på min røst har dere ikke hørt, sier Herren.</verse><verse id="14">Vend tilbake, frafalne barn! sier Herren. For jeg er deres herre. Jeg vil ta dere, én av en by og to av en ætt, og føre dere til Sion.</verse><verse id="15">Og jeg vil gi dere hyrder etter mitt hjerte. De skal vokte dere med forstand og visdom.</verse><verse id="16">Når dere blir et stort og tallrikt folk i landet i de dager, sier Herren, da skal de ikke lenger tale om Herrens paktsark eller tenke på den. De skal ikke minnes den og ikke savne den, og det skal ikke lenger bli laget noen slik ark.</verse><verse id="17">På den tiden skal de kalle Jerusalem Herrens trone. Og alle folkene skal samle seg der, til Herrens navn i Jerusalem. De skal ikke mer følge sitt onde, harde hjerte.</verse><verse id="18">I de dager skal Judas hus gå til Israels hus. De skal komme sammen fra landet i nord til det landet jeg ga deres fedre til arv.</verse><verse id="19">Og jeg, jeg sa: Hvor høyt vil jeg ikke sette deg blant barna og gi deg et fagert land, den herligste arv blant folkene! Og jeg sa videre: Dere skal rope til meg: Min far! og ikke vende dere bort fra meg.</verse><verse id="20">Men sannelig, som en kvinne er troløs mot sin venn, slik har dere vært troløse mot meg, Israels hus! sier Herren.</verse><verse id="21">En røst høres på de nakne haugene, Israels barns gråt og bønner. For de har gått på onde veier, de har glemt Herren sin Gud.</verse><verse id="22">Vend tilbake, frafalne barn! Jeg vil lege deres frafall. - Se, vi kommer til deg, for du er Herren vår Gud.</verse><verse id="23">Sannelig, det er til ingen nytte at dere larmer på haugene*. Sannelig, i Herren vår Gud er Israels frelse!</verse><verse id="24">Men den skammelige avgudsdyrkelsen har fortært frukten av våre fedres arbeid helt fra vår ungdom av, deres småfe og storfe, deres sønner og døtre.</verse><verse id="25">La oss ligge i vår vanære, og la vår skam dekke oss! For mot Herren vår Gud har vi syndet, vi og våre fedre, fra vi var unge og til denne dag. Vi har ikke hørt på Herrens, vår Guds røst.</verse></chapter><chapter id="4"><verse id="1">Dersom du vil vende om, Israel, så vend tilbake til meg, sier Herren. Og dersom du tar dine styggedommer bort fra mitt åsyn, skal du ikke vanke hjemløs om.</verse><verse id="2">Dersom du sverger: Så sant Herren lever! - i sannhet, med rett og rettferdighet, da skal hedningefolk velsigne seg i ham og rose seg av ham.</verse><verse id="3">For så sier Herren til Judas menn og til Jerusalem: Bryt dere nytt land og så ikke blant torner!</verse><verse id="4">Omskjær dere for Herren og ta bort hjertets forhud, Judas menn og Jerusalems innbyggere! Ellers skal min harme fare ut som ild og brenne, uten at noen slokker, for deres onde gjerningers skyld.</verse><verse id="5">Forkynn det i Juda og kunngjør det i Jerusalem og si: Blås i horn i landet! Rop ut med full røst og si: Samle dere og la oss gå inn i de befestede byene!</verse><verse id="6">Løft opp banner bort imot Sion, flytt bort, stans ikke! Jeg lar ulykke komme fra nord og stor ødeleggelse.</verse><verse id="7">En løve har reist seg fra sitt kratt, han som ødelegger folkene, har brutt opp, har dratt ut fra sitt hjem for å gjøre ditt land til en ørken. Dine byer skal ødelegges, så ingen bor der.</verse><verse id="8">Derfor, bind opp om dere med sekk, klag og skrik! For Herrens brennende vrede har ikke vendt seg fra oss.</verse><verse id="9">På den dagen, sier Herren, skal kongens forstand og høvdingenes forstand svikte, og prestene skal forferdes og profetene bli fylt av redsel.</verse><verse id="10">Da sa jeg: Å, Herre Herre! Sannelig, ille har du sveket dette folket og Jerusalem, da du sa: Dere skal få fred! Og nå er sverdet trengt inn i sjelen.</verse><verse id="11">På den tiden skal det bli sagt til dette folket og til Jerusalem: En brennende vind fra de nakne haugene i ørkenen blåser mot mitt folks datter. Det er ikke en vind til å kaste eller rense korn med.</verse><verse id="12">Nei, en sterkere vind lar jeg komme. Nå vil også jeg avsi dom over dem.</verse><verse id="13">Se, som skyer drar han* opp, og som stormvind er hans vogner. Hans hester er lettere enn ørner. Ve oss, vi er ødelagt.</verse><verse id="14">Rens ondskapen ut av ditt hjerte, Jerusalem, så du kan bli frelst! Hvor lenge skal dine syndige tanker bo i ditt indre?</verse><verse id="15">For en røst kommer med melding fra Dan og varsler ondt fra Efra’ims fjell.</verse><verse id="16">Forkynn det for folkene, kunngjør det for Jerusalem: En beleiringshær kommer fra det fjerne land, og de lar sin røst høre mot byene i Juda.</verse><verse id="17">Som vaktmenn på en åker beleirer de henne på alle kanter. For hun har vært gjenstridig mot meg, sier Herren.</verse><verse id="18">Din egen ferd og dine egne gjerninger har ført dette over deg. Dette er frukten av din ondskap, at det er bittert, at det når like til ditt hjerte.</verse><verse id="19">Mitt indre, mitt indre! Jeg skjelver av angst! Å, mitt hjertes vegger! Mitt hjerte bruser i meg, jeg kan ikke tie! For hornets klang, krigsskrik har du hørt, min sjel!</verse><verse id="20">Ødeleggelse på ødeleggelse roper de om. Hele landet er ødelagt. Brått er mine telt ødelagt, i et øyeblikk mine teltduker.</verse><verse id="21">Hvor lenge skal jeg se banneret? Hvor lenge skal jeg høre hornets klang?</verse><verse id="22">Uklokt er mitt folk, meg kjenner de ikke. De er uvettige barn, og uforstandige er de. De er kloke til å gjøre ondt, men å gjøre det gode skjønner de ikke.</verse><verse id="23">Jeg så jorden, og se, den var øde og tom. Jeg så opp til himmelen, og dens lys var borte.</verse><verse id="24">Jeg så fjellene, og se, de bevet, og alle haugene skalv.</verse><verse id="25">Jeg så, og se, det var ikke noe menneske mer, alle himmelens fugler var fløyet bort.</verse><verse id="26">Jeg så, og se, det fruktbare landet var en ørken. Alle dets byer var brutt ned av Herren, av hans brennende vrede.</verse><verse id="27">For så sier Herren: Hele landet skal bli til ørken. Men jeg vil ikke gjøre helt ende på det.</verse><verse id="28">Derfor skal jorden sørge, og himmelen der oppe skal mørkne til, for jeg har talt det og villet det slik. Jeg angrer det ikke og tar det ikke tilbake.</verse><verse id="29">Alle byer er på flukt for larmen av ryttere og bueskyttere. De går inn i skogene og stiger opp på fjellene. Alle byene er forlatt, det er ingen som bor i dem.</verse><verse id="30">Og du, når du blir ødelagt, hva vil du da gjøre? Om du kler deg i purpur, om du pryder deg med gullstas, om du gjør dine øyne store med sminke, så gjør du deg yndig til ingen nytte. Dine elskere forsmår deg, de vil ta ditt liv.</verse><verse id="31">Jeg hører et rop som av en kvinne i barnsnød, et angstskrik som fra en kvinne når hun føder sitt første barn. Det er Sions datter som roper. Hun stønner, hun strekker hendene ut og sier: Ve meg! Min sjel synker maktløs ned i morderes hender.</verse></chapter><chapter id="5"><verse id="1">Gå omkring i gatene i Jerusalem og se etter og gi akt. Let på torgene om dere finner noen, om det er noen som gjør rett, som legger vekt på redelighet! Så vil jeg tilgi byen.</verse><verse id="2">Om de sier: Så sant Herren lever! - så sverger de likevel falskt.</verse><verse id="3">Herre! Dine øyne ser etter trofasthet. Du slo dem, men de kjente ingen smerte. Du gjorde ende på dem, men de ville ikke ta imot tukt. De gjorde sitt ansikt hardere enn stein. De ville ikke vende om.</verse><verse id="4">Da sa jeg: Det er bare fattigfolk. De er uforstandige, for de kjenner ikke Herrens vei, sin Guds rett.</verse><verse id="5">Jeg vil nå gå til storfolk og tale med dem. For de kjenner Herrens vei, sin Guds rett. Men nettopp de har alle sammen brutt åket og revet i stykker båndene.</verse><verse id="6">Derfor skal løven fra skogen slå dem, ulven fra villmarkene ødelegge dem. Leoparden lurer utenfor byene, hver den som går ut av dem, skal bli revet i stykker. For mange er deres overtredelser, tallrike deres frafall.</verse><verse id="7">Hvorfor skulle jeg tilgi deg? Dine barn har forlatt meg og sverget ved guder som ikke er guder. Jeg mettet dem, men de brøt ekteskapet og flokket seg i horkvinnens hus.</verse><verse id="8">Som velnærte hester er de tidlig på ferde. De vrinsker, hver etter sin nestes kone.</verse><verse id="9">Skulle jeg ikke straffe slikt? sier Herren. Eller skulle min sjel ikke hevne seg på et folk som dette?</verse><verse id="10">Stig opp på dets murer og ødelegg. Men gjør ikke helt ende på det! Ta bort vinrankene, de hører ikke Herren til!</verse><verse id="11">For Israels hus og Judas hus har båret seg troløst at mot meg, sier Herren.</verse><verse id="12">De har fornektet Herren og sagt: Han er ikke til! Det skal ikke komme noen ulykke over oss, sverd og hunger skal vi ikke se.</verse><verse id="13">Profetene skal bli til vind, for Herrens ord er ikke i dem. Det skal gå dem som de selv sier.</verse><verse id="14">Derfor sier Herren, hærskarenes Gud: Fordi dere taler slike ord, se, så gjør jeg mine ord i din munn til en ild og dette folk til ved, og ilden skal fortære dem.</verse><verse id="15">Se, jeg lar et folk fra det fjerne komme over dere, Israels hus, sier Herren. Et kraftig folk er det, et folk fra eldgammel tid, et folk med et tungemål du ikke kjenner, og en tale du ikke forstår.</verse><verse id="16">Deres kogger er som en åpen grav, de er alle sammen kjemper.</verse><verse id="17">De skal fortære din høst og ditt brød, de skal fortære dine sønner og dine døtre. De skal fortære ditt småfe og storfe. De skal fortære ditt vintre og fikentre. Dine befestede byer som du setter din lit til, skal de bryte ned med sverd.</verse><verse id="18">Men selv i de dager, sier Herren, vil jeg ikke gjøre helt ende på dere.</verse><verse id="19">Når de da sier: Hvorfor har Herren vår Gud gjort alt dette mot oss? - da skal du si til dem: Likesom dere forlot meg og tjente fremmede guder i deres eget land, slik skal dere også tjene fremmede herrer i et land som ikke er deres.</verse><verse id="20">Forkynn dette i Jakobs hus og kunngjør det i Juda og si:</verse><verse id="21">Hør dette, du uvettige og uforstandige folk, som har øyne, men ikke ser, som har ører, men ikke hører!</verse><verse id="22">Vil dere ikke frykte meg, sier Herren, vil dere ikke skjelve for mitt åsyn? Jeg som har satt sanden til grense for havet, til en evig demning som det ikke kan komme over. Om så bølgene raser, makter de ingenting. Om de bruser, kan de ikke komme over den.</verse><verse id="23">Men dette folket har et trossig og gjenstridig hjerte. De har veket fra ham og er gått bort.</verse><verse id="24">De har ikke sagt i sitt hjerte: La oss frykte Herren vår Gud, som gir regn i rette tid, både tidligregn og senregn, han som holder ved lag for oss den ordningen han har fastsatt for de ukene vi kan høste i.</verse><verse id="25">Deres misgjerninger har gjort at alt dette er kommet i ulage for dere. Deres synder har holdt det gode borte fra dere.</verse><verse id="26">For det finnes ugudelige blant mitt folk. De legger seg på lur, likesom fuglefangere dukker seg ned. De setter ut snarer og fanger mennesker.</verse><verse id="27">Som et bur er fullt av fugler, slik er deres hus fulle av svik. Derfor er de blitt store og rike.</verse><verse id="28">De er blitt fete, de glinser, de strømmer over av ondt. De dømmer ikke rett i noen sak, ikke i den farløses sak så de fremmer den. Og fattigfolk hjelper de ikke til å få sin rett.</verse><verse id="29">Skulle jeg ikke straffe slikt, sier Herren. Skulle min sjel ikke hevne seg på et folk som dette?</verse><verse id="30">Forferdelige og avskyelige ting skjer i landet.</verse><verse id="31">Profetene profeterer løgn, og prestene styrer etter deres råd, og mitt folk vil gjerne ha det slik. Men hva vil dere gjøre når enden på dette kommer?</verse></chapter><chapter id="6"><verse id="1">Flykt bort, Benjamins barn, ut av Jerusalem! Blås i horn i Tekoa og reis opp et tegn over Bet-Hakkerem! For ulykke truer fra nord med stor ødeleggelse.</verse><verse id="2">Sions datter, den fagre og forkjælte, gjør jeg til intet.</verse><verse id="3">Til henne skal gjetere komme med sine flokker. De slår opp telt rundt omkring henne, de beiter av hver sitt stykke.</verse><verse id="4">Innvi dere til krig mot henne! Stå opp og la oss dra opp om middagen! Ve oss! For dagen heller, og kveldens skygger blir lange.</verse><verse id="5">Stå opp og la oss dra opp om natten og la oss ødelegge hennes palasser!</verse><verse id="6">For så sier Herren, hærskarenes Gud: Fell trær og kast opp en voll mot Jerusalem! Det er byen som skal hjemsøkes. Den er full av undertrykkelse.</verse><verse id="7">Som en brønn lar vannet strømme ut, slik lar den sin ondskap strømme ut. Vold og ødeleggelse høres i den, sår og slag er alltid for mitt åsyn.</verse><verse id="8">La deg advare, så min sjel ikke skal vende seg fra deg, Jerusalem, så jeg ikke skal gjøre deg til en ørken, til ubygd land!</verse><verse id="9">Så sier Herren, hærskarenes Gud: En etterhøst skal de holde på det som er blitt tilbake av Israel, likesom på et vintre. Rekk hånden ut til vinrankene igjen og igjen, lik en som plukker vindruer.</verse><verse id="10">Hvem skal jeg tale til og vitne for, så de hører? Se, deres øre er uomskåret, så de ikke kan høre. Se, Herrens ord er blitt til spott blant dem, de har ingen glede i det.</verse><verse id="11">Men jeg er fylt av Herrens vrede. Jeg er trett av å holde den tilbake. Øs den ut over barnet på gaten og over de unge menns fortrolige krets! Ja, både mann og kvinne skal rammes, både den gamle og den eldgamle.</verse><verse id="12">Deres hus skal gå over til andre, likeså deres marker og deres koner. For jeg vil rekke ut min hånd mot landets innbyggere, sier Herren.</verse><verse id="13">For alle sammen, både små og store, søker urettferdig vinning. Både profet og prest farer med svik.</verse><verse id="14">De leger mitt folks skade på lettferdig vis, idet de sier: Fred! Fred! Og det er ingen fred.</verse><verse id="15">De skal bli til skamme, for de har gjort avskyelige ting. De skammer seg ikke, og vet ikke hva det er å rødme av skam. Derfor skal de falle blant dem som faller. På den tiden jeg hjemsøker dem, skal de snuble, sier Herren.</verse><verse id="16">Så sa Herren: Stå på veiene og se til. Spør etter de gamle stier. Spør hvor veien går til det gode, og vandre på den! Så skal dere finne hvile for deres sjeler. Men de sa: Vi vil ikke vandre på den.</verse><verse id="17">Jeg satte vektere over dere og sa: Gi akt på hornets klang! Men de sa: Vi vil ikke gi akt.</verse><verse id="18">Derfor hør, dere hedningefolk, og vit, du menighet, hva som skjer iblant dem.</verse><verse id="19">Hør, du jord! Se, jeg lar ulykke komme over dette folket, som en frukt av deres onde råd. For de har ikke gitt akt på mine ord, og de har forkastet min lov.</verse><verse id="20">Hva skal jeg med virak fra Sjeba og med den beste kalmus fra et fjernt land? Brennofrene deres er ikke til velbehag for meg, og slaktofrene vil jeg ikke ha.</verse><verse id="21">Derfor sier Herren: Se, jeg setter støtesteiner for dette folket, og både fedre og barn skal snuble over dem. Granne med granne skal omkomme.</verse><verse id="22">Så sier Herren: Se, et folk kommer fra landet i nord, et stort folk skal bryte opp fra jordens ytterste ende.</verse><verse id="23">Bue og spyd holder de i hånden. De er grusomme og skåner ingen. Deres røst bruser som havet. På hester kommer de ridende, rustet som krigsmenn går de mot deg, Sions datter!</verse><verse id="24">Vi har hørt ryktet om det, våre hender er blitt kraftløse. Angst har grepet oss, smerter som hos en fødende kvinne.</verse><verse id="25">Gå ikke ut på marken og vandre ikke på veien! For fienden har sverd, det er redsel på alle kanter.</verse><verse id="26">Mitt folks datter! Bind opp om deg med sekk og velt deg i aske! Hold sorg som over det eneste barnet, bitter veklage! Brått kommer ødeleggeren over oss.</verse><verse id="27">Jeg har satt deg til å prøve mitt folk, som en prøver gull, for at du skal kjenne og prøve deres vei.</verse><verse id="28">De er alle sammen stridige opprørere. De går omkring som baktalere. De er kobber og jern. De gjør alle det som er til skade.</verse><verse id="29">Blåsebelgen blåser, men blyet er like uberørt. Forgjeves har de smeltet og smeltet, og de onde er ikke skilt ut.</verse><verse id="30">De kalles vraket sølv, for Herren har vraket dem.</verse></chapter><chapter id="7"><verse id="1">Dette er det ordet som kom til Jeremia fra Herren:</verse><verse id="2">Still deg i porten til Herrens hus og rop ut dette ordet og si: Hør Herrens ord, hele Juda, dere som går inn gjennom disse portene for å tilbe Herren.</verse><verse id="3">Så sier Herren, hærskarenes Gud, Israels Gud: Bedre deres veier og deres gjerninger! Så vil jeg la dere bo på dette stedet.</verse><verse id="4">Fest ikke lit til løgnaktige ord, når folk sier: Her er Herrens tempel, Herrens tempel, Herrens tempel!</verse><verse id="5">Men dersom dere bedrer deres veier og deres gjerninger, dersom dere skifter rett mellom mann og mann,</verse><verse id="6">ikke undertrykker den fremmede, den farløse og enken, og ikke utøser uskyldig blod på dette stedet og ikke følger andre guder til ulykke for dere selv,</verse><verse id="7">da vil jeg la dere bo på dette stedet, i det landet jeg ga deres fedre, fra evighet til evighet.</verse><verse id="8">Se, dere fester lit til løgnaktige ord - til ingen nytte.</verse><verse id="9">Hva så? Dere stjeler, slår i hjel, bryter ekteskapet, sverger falskt og brenner røkelse for Ba’al og følger andre guder, som dere ikke kjenner.</verse><verse id="10">Og så kommer dere og står fram for mitt åsyn i dette huset som er kalt ved mitt navn, og sier: Vi er frelst! - og så vil dere fremdeles gjøre alle disse motbydelige tingene!</verse><verse id="11">Er da dette huset som er kalt med mitt navn, blitt en røverhule i deres øyne? Se, også jeg har sett det, sier Herren.</verse><verse id="12">Gå til min bolig som var i Sjilo, der jeg lot mitt navn bo i den første tiden. Se hva jeg har gjort med det på grunn av mitt folk Israels ondskap.</verse><verse id="13">Og nå, fordi dere har gjort alle disse gjerninger, sier Herren, enda jeg talte til dere tidlig og sent, men dere hørte ikke, og jeg kalte på dere, men dere svarte ikke,</verse><verse id="14">så vil jeg gjøre med det huset som er kalt med mitt navn, og som dere setter deres lit til, og med det stedet som jeg ga dere og deres fedre, slik som jeg har gjort med Sjilo.</verse><verse id="15">Jeg vil kaste dere bort fra mitt åsyn, slik som jeg har kastet bort alle deres brødre, hele Efra’ims ætt.</verse><verse id="16">Og du, du skal ikke be for dette folket og ikke bære fram klage og bønn for det og ikke trenge inn på meg, for jeg hører deg ikke.</verse><verse id="17">Ser du ikke hva de gjør i byene i Juda og på Jerusalems gater?</verse><verse id="18">Barna sanker ved, fedrene tenner opp ild, kvinnene elter deig for å lage kaker for himmelens dronning*. De utøser drikkoffer for andre guder, for å vekke min vrede.</verse><verse id="19">Men er det meg de krenker? sier Herren. Mon ikke seg selv, så deres ansikter skal rødme av skam?</verse><verse id="20">Derfor sier Herren Herren: Se, min vrede og min harme blir utøst over dette stedet, over menneskene og dyrene, over markens trær og jordens frukt, og den skal brenne og ikke slokkes.</verse><verse id="21">Så sier Herren, hærskarenes Gud, Israels Gud: Legg bare deres brennoffer til deres slaktoffer og et kjøtt!</verse><verse id="22">For den dagen jeg førte deres fedre ut av landet Egypt, talte jeg ikke til dem om brennoffer og slaktoffer, jeg ga dem ikke befaling om det.</verse><verse id="23">Men dette var det budet jeg ga dem: Hør på min røst! Så vil jeg være deres Gud, og dere skal være mitt folk. Dere skal vandre på alle de veier jeg befaler dere, så skal det gå dere vel.</verse><verse id="24">Men de hørte ikke og vendte ikke øret til meg. De fulgte sine egne tanker, sitt onde, harde hjerte. De vendte ryggen, ikke ansiktet til meg.</verse><verse id="25">Like fra den dagen deres fedre dro ut av landet Egypt, helt til denne dag, sendte jeg daglig til dere alle mine tjenere profetene, tidlig og sent.</verse><verse id="26">Men de hørte ikke på meg og vendte ikke øret til meg. De gjorde nakken hard, de bar seg verre at enn sine fedre.</verse><verse id="27">Og du skal tale til dem alle disse ordene, men de skal ikke høre på deg. Du skal rope til dem, men de skal ikke svare deg.</verse><verse id="28">Du skal si til dem: Dette er det folket som ikke har hørt på Herrens, sin Guds røst og ikke tatt imot tukt. Redeligheten er gått til grunne og er utryddet av deres munn.</verse><verse id="29">Klipp av deg håret og kast det bort og stem i en klagesang på de nakne haugene! For Herren har forkastet og støtt fra seg den ætten som han er vred på.</verse><verse id="30">For Judas barn har gjort det som er ondt i mine øyne, sier Herren. De har satt sine styggedommer i det huset som er kalt ved mitt navn, og gjort det urent.</verse><verse id="31">De har bygd Tofet-haugene i Hinnoms sønns dal for å brenne sine sønner og sine døtre i ilden, noe som jeg ikke har pålagt dem, og som ikke er oppkommet i mitt hjerte.</verse><verse id="32">Se, derfor skal dager komme, sier Herren, da en ikke mer skal si Tofet eller Hinnoms sønns dal, men Drapsdalen. Og de skal begrave folk i Tofet, fordi det ikke er plass andre steder.</verse><verse id="33">Og dette folkets døde kropper skal bli til føde for himmelens fugler og for jordens dyr, uten at noen skremmer dem bort.</verse><verse id="34">Jeg lar fryds røst og gledes røst, brudgoms røst og bruds røst bli borte i byene i Juda og på Jerusalems gater, for landet skal bli til ørken.</verse></chapter><chapter id="8"><verse id="1">På den tiden, sier Herren, skal de ta Judas kongers ben og dets høvdingers ben og prestenes ben og profetenes ben og Jerusalems innbyggeres ben ut av gravene.</verse><verse id="2">Og de skal bre dem ut for solen og månen og hele himmelens hær, som de elsket og dyrket, og som de fulgte og ba om råd og tilba. De skal ikke samles og ikke begraves. Til gjødsel utover marken skal de bli.</verse><verse id="3">Og de skal velge døden fremfor livet, alle de som blir igjen av denne onde ætten, på alle de steder som jeg driver dem bort til, sier Herren, hærskarenes Gud.</verse><verse id="4">Du skal si til dem: Så sier Herren: Hvis noen faller, står de da ikke opp igjen? Går noen bort, vender de da ikke tilbake igjen?</verse><verse id="5">Hvorfor er folket her i Jerusalem falt fra med et evig frafall? De holder fast ved sitt svik og vil ikke vende tilbake.</verse><verse id="6">Jeg lyttet og hørte etter. Det som ikke er rett, det taler de. Det er ingen som angrer sin ondskap og sier: Hva har jeg gjort! Alle sammen stormer fram som en hest styrter av sted i krigen.</verse><verse id="7">Selv storken under himmelen kjenner sine tider, og turtelduen og svalen og tranen passer tiden når de skal komme. Men mitt folk kjenner ikke Herrens lov.</verse><verse id="8">Hvordan kan dere si: Vi er vise, og Herrens lov har vi hos oss? Sannelig, se, til løgn har de skriftlærdes løgnpenn gjort den.</verse><verse id="9">De vise blir til skamme, de blir forferdet, og ulykken rammer dem. Se, Herrens ord har de forkastet. Hvor skulle de da ha visdom fra?</verse><verse id="10">Derfor vil jeg gi deres hustruer til andre, deres marker til nye eiermenn. For både små og store søker alle sammen urettferdig vinning. Både profeter og prester farer med løgn,</verse><verse id="11">og de leger mitt folks skade på lettferdig vis, idet de sier: Fred! Fred! Og det er ingen fred.</verse><verse id="12">De skal bli til skamme, for avskyelige ting har de gjort. De skammer seg ikke, og vet ikke hva det er å rødme av skam. Derfor skal de falle blant dem som faller. På den tiden de blir hjemsøkt, skal de snuble, sier Herren.</verse><verse id="13">Jeg vil høste dem inn, sier Herren. Det er ingen druer på vintreet og ingen fikener på fikentreet, og bladene er visne. Og jeg vil overgi dem til folk som kommer mot dem.</verse><verse id="14">Hvorfor sitter vi stille? Samle dere og la oss gå inn i de befestede byene og gå til grunne der! For Herren vår Gud vil la oss gå til grunne og gi oss beskt vann å drikke fordi vi har syndet mot Herren.</verse><verse id="15">Vi venter på fred, og det kommer intet godt, på legedoms tid, og se, det kommer forferdelse.</verse><verse id="16">Helt fra Dan kan vi høre lyden av hans fnysende hester. Når hans hingster vrinsker, skjelver hele landet. De kommer og fortærer landet og alt som er i det, byen og dem som bor i den.</verse><verse id="17">For se, jeg sender ormer iblant dere, basilisker som ingen besvergelse hjelper mot, og de skal bite dere, sier Herren.</verse><verse id="18">Å, måtte jeg få lindring i min sorg! Mitt hjerte er sykt i meg.</verse><verse id="19">Se, mitt folks skrik lyder fra et land langt borte: Er Herren da ikke i Sion? Eller er hennes konge ikke der? - Hvorfor har de vakt min harme med sine utskårne bilder, med fremmede lands falske guder?</verse><verse id="20">Innhøstingen er forbi, sommeren er til ende, men vi er ikke frelst.</verse><verse id="21">Jeg er knust fordi mitt folk er knust. Jeg går i sørgeklær, forferdelse har grepet meg.</verse><verse id="22">Er det da ingen balsam i Gilead? Eller er det ingen lege der? Hvorfor er det ikke noen helbredelse for mitt folks datter?</verse></chapter><chapter id="9"><verse id="1">Å, om mitt hode var vann, og mitt øye en tårekilde! Da ville jeg dag og natt gråte over de drepte blant mitt folk.</verse><verse id="2">Å, om jeg i ørkenen hadde et herberge for veifarende! Da ville jeg forlate mitt folk og gå bort fra dem. For de er alle sammen ekteskapsbrytere, en bande av troløse.</verse><verse id="3">De spenner sin tunge som en bue til løgn. Ikke på redelig vis er de blitt sterke i landet, men fra ondt til ondt er de gått fram. Og meg kjenner de ikke, sier Herren.</verse><verse id="4">Vokt dere, hver for sin venn, og stol ikke på noen bror! For hver bror er en listig bedrager, og hver venn går omkring og baktaler.</verse><verse id="5">De bruker svik, hver mot sin venn, og sannhet taler de ikke. De har lært opp sin tunge til å tale løgn. De har trettet seg ut med å gjøre urett.</verse><verse id="6">Du bor midt i svik. I sin svik vil de ikke kjenne meg, sier Herren.</verse><verse id="7">Derfor sier Herren, hærskarenes Gud: Se, jeg vil smelte dem og prøve dem. For hvordan skulle jeg gjøre annet, slik som mitt folks datter er?</verse><verse id="8">Deres tunge er en drepende pil, den taler svik. Med sin munn taler de vennlig til sin neste, og i sitt hjerte legger de snare for ham.</verse><verse id="9">Skulle jeg ikke hjemsøke dem for dette? sier Herren. Skulle min sjel ikke hevne seg på et folk som dette?</verse><verse id="10">Over fjellene vil jeg oppløfte gråt og klage, og en klagesang over beitemarkene i ørkenen. For de er oppbrent, så ikke noen ferdes der, det høres ikke lyd av kveg der. Både himmelens fugler og dyrene har flyktet og dratt bort.</verse><verse id="11">Jeg vil gjøre Jerusalem til en steinrøys, til en bolig for sjakaler, og byene i Juda vil jeg gjøre til en ørken, så ingen bor i dem.</verse><verse id="12">Den mann som er vis, han skal skjønne dette. Og den som Herrens munn har talt til, han skal forkynne det: Hvorfor er landet gått til grunne? Hvorfor er det oppbrent som ørkenen, så det ikke er noen som ferdes der?</verse><verse id="13">Herren sa: Fordi de forlot min lov, som jeg la fram for dem, og ikke hørte på min røst og ikke fulgte den,</verse><verse id="14">men fulgte sitt harde hjerte, og fulgte Ba’alene, slik som deres fedre hadde lært dem,</verse><verse id="15">derfor sier Herren, hærskarenes Gud, Israels Gud: Se, jeg gir dette folket malurt å ete og beskt vann å drikke.</verse><verse id="16">Jeg vil spre dem blant hedningefolk som de ikke kjente, verken de eller deres fedre. Og jeg vil sende sverdet etter dem, til jeg får gjort ende på dem.</verse><verse id="17">Så sier Herren, hærskarenes Gud: Gi akt og kall på klagekvinnene at de skal komme, og send bud på de kyndige kvinnene at de skal</verse><verse id="18">skynde seg å komme og oppløfte en klagesang over oss, så våre øyne kan renne med gråt og våre øyelokk flyte med vann!</verse><verse id="19">For en klagerøst høres fra Sion: Hvor vi er ødelagt! Vi er blitt dypt vanæret. Vi har måttet forlate landet fordi de har brutt ned våre boliger.</verse><verse id="20">Ja, dere kvinner, hør Herrens ord, og la øret gi akt på det hans munn taler. Lær deres døtre klagesang, la den ene lære den andre sørgesang:</verse><verse id="21">Døden steg opp i våre vinduer, kom inn i våre palasser, den rev bort de små barna på gatene, de unge mennene på torgene.</verse><verse id="22">Si: Så sier Herren: Menneskenes døde kropper skal ligge som gjødsel på marken og som kornbånd etter høstfolkene, og det er ingen som samler dem.</verse><verse id="23">Så sier Herren: Den vise skal ikke rose seg av sin visdom, den sterke skal ikke rose seg av sin styrke, og den rike skal ikke rose seg av sin rikdom!</verse><verse id="24">Men den som vil rose seg, la ham rose seg av at han er forstandig og kjenner meg, at jeg er Herren, som gjør miskunn, rett og rettferdighet på jorden. For i det har jeg velbehag, sier Herren.</verse><verse id="25">Se, dager kommer, sier Herren, da jeg vil hjemsøke alle omskårne som er uomskårne,</verse><verse id="26">Egypt og Juda og Edom og Ammons barn og Moab og alle med rundklipt hår som bor i ørkenen. For alle hedningefolkene er uomskårne, og hele Israels hus er uomskåret på hjertet.</verse></chapter><chapter id="10"><verse id="1">Hør det ordet Herren har talt til dere, Israels hus!</verse><verse id="2">Så sier Herren: Venn dere ikke til hedningenes vei. Vær ikke redd for himmelens tegn, fordi hedningene er redde for dem!</verse><verse id="3">For folkenes skikker er tomhet. De feller et tre i skogen, og treskjæreren lager det til med øks.</verse><verse id="4">Med sølv og gull pryder de det. Med spiker og hammer fester de det, så det ikke skal falle.</verse><verse id="5">Som en dreiet søyle er de ting som blir laget, og de kan ikke tale. De må bæres, for de kan ikke gå! Frykt ikke for dem! For de kan ikke gjøre ondt, og det står heller ikke i deres makt å gjøre godt.</verse><verse id="6">Det er ingen som du, Herre! Stor er du, stort og mektig er ditt navn.</verse><verse id="7">Hvem skulle ikke frykte deg, du folkenes konge! Det sømmer seg. For blant alle folkenes vismenn og i alle deres riker er det ingen som du.</verse><verse id="8">Alle sammen er de ufornuftige, de er dårer. Guder av tre lærer bare tomhet.</verse><verse id="9">Hamret sølv blir innført fra Tarsis, og gull fra Ufas, et verk av treskjærerens og av gullsmedens hender. Blått og rødt purpur er deres kledning, et verk av kunstforstandige menn er de alle sammen.</verse><verse id="10">Men Herren er Gud i sannhet. Han er en levende Gud og en evig konge. Jorden skjelver for hans vrede. Hedningefolkene kan ikke utholde hans harme.</verse><verse id="11">Så skal dere si til dem: De guder som ikke har skapt himmelen og jorden, de skal bli borte fra jorden og ikke finnes under himmelen.</verse><verse id="12">Han er den som skapte jorden ved sin kraft, som grunnfestet jorderike ved sin visdom og spente ut himmelen ved sin forstand.</verse><verse id="13">Når han lar det tordne, bruser vannene i himmelen. Han lar skyer stige opp fra jordens ender, sender lyn med regn og fører vind ut av sine lagerrom.</verse><verse id="14">Hvert menneske blir ufornuftig, uten forstand, hver gullsmed har skam av det utskårne bildet. For hans støpte bilder er løgn, det er ingen ånd i dem.</verse><verse id="15">De er tomhet, et verk som vekker spott. Den tid de blir krevd til regnskap, skal de gå til grunne.</verse><verse id="16">Slik er ikke han som er Jakobs del. For han er den som har skapt alle ting. Og Israel er den ætt som er hans arv. Herren, hærskarenes Gud, er hans navn.</verse><verse id="17">Sank ditt gods sammen, dra ut av landet, du som bor i beleirede byer!</verse><verse id="18">For så sier Herren: Se, jeg vil slynge landets innbyggere bort denne gang, og jeg vil gi dem trengsel så de skal kjenne det.</verse><verse id="19">Ve meg for et slag jeg har fått! Mitt sår er ulegelig! Men jeg sier: Ja, dette er en plage, og jeg må bære den.</verse><verse id="20">Mitt telt er ødelagt, og alle mine snorer er slitt av. Mine barn er gått bort fra meg og er ikke mer. Det er ingen som slår opp mitt telt lenger eller henger opp mine tepper.</verse><verse id="21">For hyrdene var uforstandige og søkte ikke Herren. Derfor gikk de ikke klokt fram, og hele hjorden ble spredt.</verse><verse id="22">Det lyder et budskap! Se, det kommer, en stor larm fra landet i nord. Og byene i Juda skal gjøres til en ørken, til en bolig for sjakaler.</verse><verse id="23">Jeg vet, Herre, at et menneske ikke selv råder for sin vei, at det ikke står til vandringsmannen å styre sin gang.</verse><verse id="24">Tukt meg, Herre, men med måte, ikke i din vrede, for at du ikke skal gjøre rent slutt på meg!</verse><verse id="25">Øs din harme ut over hedningene, som ikke kjenner deg, og over de ætter som ikke påkaller ditt navn! For de har fortært Jakob, fortært ham og gjort ende på ham, og ødelagt hans hjemland.</verse></chapter><chapter id="11"><verse id="1">Dette er det ordet som kom til Jeremia fra Herren:</verse><verse id="2">Hør denne paktens ord og tal til Judas menn og til Jerusalems innbyggere!</verse><verse id="3">Du skal si til dem: Så sier Herren, Israels Gud: Forbannet være den mann som ikke hører denne paktens ord,</verse><verse id="4">den som jeg bød deres fedre å holde den dagen jeg førte dem ut av landet Egypt, av jernovnen, da jeg sa: Hør på min røst og gjør disse ting i ett og alt slik som jeg byr dere. Så skal dere være mitt folk, og jeg vil være deres Gud.</verse><verse id="5">Så kan jeg holde det løftet jeg ga deres fedre med en ed, at jeg ville gi dem et land som flyter med melk og honning, slik som en kan se det på denne dag. Og jeg svarte: Amen, Herre!</verse><verse id="6">Og Herren sa til meg: Rop ut alle disse ordene i Judas byer og på Jerusalems gater og si: Hør denne paktens ord og gjør etter dem!</verse><verse id="7">For jeg vitnet for deres fedre den dagen jeg førte dem ut fra landet Egypt, og helt til denne dag, tidlig og sent, og sa: Hør på min røst!</verse><verse id="8">Men de hørte ikke og vendte ikke øret til. De fulgte hver sitt onde, harde hjerte. Så lot jeg komme over dem alle denne paktens ord, som jeg hadde befalt dem å holde, men som de ikke hadde holdt.</verse><verse id="9">Og Herren sa til meg: Det er avslørt en sammensvergelse blant Judas menn og blant Jerusalems innbyggere.</verse><verse id="10">De har vendt tilbake til sine forfedres misgjerninger, de som ikke ville høre mitt ord, og de har fulgt andre guder og dyrket dem. Israels hus og Judas hus har brutt den pakten jeg sluttet med deres fedre.</verse><verse id="11">Derfor sier Herren: Se, jeg fører en ulykke over dem, som de ikke kan komme unna. Og når de roper til meg, vil jeg ikke høre på dem.</verse><verse id="12">Og byene i Juda og Jerusalems innbyggere skal gå av sted og rope til de gudene som de brenner røkelse for. Men de kan ikke frelse dem når ulykken kommer.</verse><verse id="13">Så mange som dine byer er, så mange er dine guder, Juda! Og så mange som Jerusalems gater er, så mange altere har dere reist for den skammelige avguden, alter til å brenne røkelse på for Ba’al.</verse><verse id="14">Du skal ikke be for dette folket og ikke løfte opp klagerop og bønn for dem. For jeg hører ikke når de roper til meg i sin nød.</verse><verse id="15">Hva har min elskede å gjøre i mitt hus, hun som har gjort så mange skammelige gjerninger? Kan det hellige offerkjøttet ta bort det onde fra deg, slik at du kunne juble?</verse><verse id="16">Herren kalte deg et grønt oljetre, prydet med fager frukt. Men til lyden av en mektig storm vil han tenne ild på det, så greinene blir ødelagt.</verse><verse id="17">Herren, hærskarenes Gud, som plantet deg, har forkynt ulykke over deg på grunn av den ondskap som Israels hus og Judas hus har gjort mot seg selv, da de vakte min harme ved å brenne røkelse for Ba’al.</verse><verse id="18">Herren lot meg få vite det, og jeg vet det. For du lot meg se deres gjerninger.</verse><verse id="19">Jeg var som et ydmykt lam som føres bort for å slaktes. Jeg visste ikke at de hadde tenkt ut onde råd mot meg og sagt: La oss ødelegge treet med dets frukt og utrydde ham av de levendes land, så ingen lenger kommer hans navn i hu!</verse><verse id="20">Men Herren, hærskarenes Gud, er en rettferdig dommer, han prøver nyrer og hjerte. Jeg skal se din hevn over dem. For jeg har lagt min sak fram for deg.</verse><verse id="21">Derfor sier Herren så om Anatots menn, som står deg etter livet og sier: Du skal ikke profetere i Herrens navn, for da skal du dø for vår hånd,</verse><verse id="22">- derfor sier Herren, hærskarenes Gud: Se, jeg vil hjemsøke dem. Deres unge menn skal dø ved sverd, deres sønner og døtre skal dø av sult,</verse><verse id="23">og de skal ikke ha noen igjen av dem. For jeg fører ulykke over Anatots menn i det året de blir hjemsøkt.</verse></chapter><chapter id="12"><verse id="1">Herre, når jeg tretter med deg, har du alltid rett! Likevel må jeg gå i rette med deg: Hvorfor går det de ugudelige vel? Hvorfor har alle de troløse ingen sorger?</verse><verse id="2">Du har plantet dem, og de har slått rot. De vokser opp og bærer frukt. Du er nær i deres munn, men langt borte fra deres hjerte.</verse><verse id="3">Men du, Herre, du kjenner meg. Du ser meg og prøver mitt hjertelag mot deg. - Ta dem bort som sauer til å slaktes, og innvi dem til en drapsdag!</verse><verse id="4">Hvor lenge skal landet visne og alle markens vekster tørke bort? På grunn av innbyggernes ondskap, er dyr og fugler revet bort. Og de sier: Han ser ikke hvordan det vil gå oss til slutt!</verse><verse id="5">Når du løper sammen med fotgjengere, og de gjør deg trett, hvordan vil du da løpe om kapp med hester? Du kjenner deg nok trygg i et fredelig land, men hva vil du gjøre i krattskogen ved Jordan?</verse><verse id="6">For selv dine brødre og din fars hus - selv de er troløse mot deg. Selv de roper etter deg av full hals. Tro dem ikke når de taler fagre ord til deg!</verse><verse id="7">Jeg har forlatt mitt hus og forkastet min arv. Jeg har gitt min sjels elskede i hennes fienders hånd.</verse><verse id="8">Min arv er blitt mot meg som en løve i skogen, den har hevet sin røst mot meg. Derfor hater jeg den.</verse><verse id="9">Er min arv en spraglet rovfugl? Det er jo rovfugler rundt omkring den! - Gå av sted og samle alle markens dyr, la dem komme hit og ete!</verse><verse id="10">Gjetere* i mengdevis ødelegger min vingård. De tråkker ned min arvedel. De gjør min herlige arvedel til en øde ørken.</verse><verse id="11">De gjør den til en ødemark. Sørgende og øde ligger den omkring meg. Ødelagt er hele landet, men det er ingen som legger seg det på hjertet.</verse><verse id="12">Over alle snaue høyder i ørkenen kommer ødeleggere. For Herren har et sverd som fortærer fra den ene enden av landet til den andre. Det finnes ikke fred for noen.</verse><verse id="13">De sår hvete, men høster torner. De tretter seg ut, men har ikke gagn av det. På grunn av Herrens brennende vrede skal de bare ha skam av det de høster.</verse><verse id="14">Så sier Herren om alle de onde naboene, som forgriper seg på den arven han har gitt sitt folk Israel til eie: Se, jeg rykker dem opp av deres land, Judas hus vil jeg rykke opp midt iblant dem.</verse><verse id="15">Men når jeg har rykket dem opp, da vil jeg igjen forbarme meg over dem og la dem vende tilbake, hver til sin arv og hver til sitt land.</verse><verse id="16">Dersom de da lærer mitt folks veier, lærer å sverge ved mitt navn: Så sant Herren lever! - likesom de har lært mitt folk å sverge ved Ba’al, da skal de bli bygd opp igjen midt iblant mitt folk.</verse><verse id="17">Men vil de ikke høre, da vil jeg rykke det folket opp og tilintetgjøre det, sier Herren.</verse></chapter><chapter id="13"><verse id="1">Så sa Herren til meg: Gå og kjøp deg et belte av lin og legg det om hoftene. Men la det ikke komme i vann!</verse><verse id="2">Og jeg kjøpte beltet etter Herrens ord og la det om hoftene.</verse><verse id="3">Og Herrens ord kom til meg annen gang, og det lød så:</verse><verse id="4">Ta det beltet du kjøpte, det som du har om hoftene, og stå opp, gå til Eufrat og gjem det der i en bergkløft!</verse><verse id="5">Og jeg gikk og skjulte det ved Eufrat, som Herren hadde befalt meg.</verse><verse id="6">Lang tid etter sa Herren til meg: Stå opp, gå til Eufrat og hent det beltet som jeg befalte deg å gjemme der.</verse><verse id="7">Jeg gikk til Eufrat og gravde opp beltet og tok det med fra det stedet hvor jeg hadde gjemt det. Og se, beltet var ødelagt, det dugde ikke til noe.</verse><verse id="8">Da kom Herrens ord til meg:</verse><verse id="9">Så sier Herren: Slik vil jeg gjøre ende på Judas og Jerusalems store overmot.</verse><verse id="10">Dette onde folket, som ikke vil høre på mine ord, som følger sitt harde hjerte og går etter andre guder for å dyrke og tilbe dem, det skal bli lik dette beltet som ikke duger til noe!</verse><verse id="11">For likesom beltet fester seg til en manns hofter, slik festet jeg hele Israels hus og hele Judas hus til meg, sier Herren, for at det skulle være mitt folk og være til ære og pris og pryd for meg. Men de hørte ikke.</verse><verse id="12">Du skal tale dette ordet til dem: Så sier Herren, Israels Gud: Hver vinkrukke blir fylt med vin. Og de skal si til deg: Vet vi da ikke at hver vinkrukke blir fylt med vin?</verse><verse id="13">Da skal du si til dem: Så sier Herren: Se, jeg fyller alle dette landets innbyggere så de blir drukne, både kongene som sitter på Davids trone, og prestene og profetene og alle Jerusalems innbyggere.</verse><verse id="14">Og jeg vil knuse dem, den ene mot den andre, alle sammen, fedrene og barna, sier Herren. Jeg vil ikke skåne og ikke spare og ikke forbarme meg, så jeg lar være å ødelegge dem.</verse><verse id="15">Hør og gi akt, vær ikke overmodige! For Herren taler.</verse><verse id="16">Gi Herren deres Gud ære før han lar det bli mørkt, og før deres føtter snubler på de mørke fjellene! Dere venter på lys, og han gjør det til dødsskygge, han lar det bli belgmørke!</verse><verse id="17">Men vil dere ikke høre på dette, da skal min sjel gråte i det skjulte over slikt overmot. Jeg skal gråte så bitre tårer renner fra mitt øye, fordi Herrens hjord blir ført bort i fangenskap.</verse><verse id="18">Si til kongen og til kongens mor*: Sett dere ned i det lave! For den prektige kronen er falt av hodet på dere.</verse><verse id="19">Byene i Sydlandet er lukket, og det er ingen som lukker opp. Hele Juda er bortført, det er bortført til siste mann.</verse><verse id="20">Løft øynene og se dem som kommer fra Norden! Hvor er nå den hjorden som var gitt deg, de fine sauene dine?</verse><verse id="21">Hva vil du si når han setter dine fortrolige venner til høvdinger over deg, dem som du selv har lært opp til det? Skulle ikke veer gripe deg, som en fødende kvinne?</verse><verse id="22">Da vil du si i ditt hjerte: Hvorfor har dette hendt meg? - For dine mange misgjerningers skyld er kanten på din kjole løftet opp, dine hæler blottet med vold.</verse><verse id="23">Kan en etiopier skifte hud, eller en leopard sine flekker? Da kan også dere gjøre godt, dere som er vant til å gjøre ondt.</verse><verse id="24">Så vil jeg da spre dem som strå, som farer av sted for ørkenens vind.</verse><verse id="25">Dette er din lodd, din tilmålte del fra meg, sier Herren, fordi du har glemt meg og satt din lit til løgn.</verse><verse id="26">Så vil da også jeg løfte kanten av din kjole opp over ditt ansikt, så din skam blir synlig.</verse><verse id="27">Din utroskap og din vrinsking, ditt vellystige hor på haugene ute på marken, ja, dine styggedommer har jeg sett. Ve deg, Jerusalem! Hvor lenge vil det ikke ennå vare før du blir ren!</verse></chapter><chapter id="14"><verse id="1">Dette er Herrens ord som kom til Jeremia om tørken:</verse><verse id="2">Juda sørger, og porter smuldrer. De sitter i sørgeklær på jorden, og Jerusalems klageskrik stiger opp.</verse><verse id="3">De fornemme blant dem sender sine tjenere etter vann. De kommer til brønnene, men finner ikke vann. De kommer tilbake med tomme spann. De blir skuffet og nedslått og dekker sitt hode.</verse><verse id="4">Jorden slår sprekker fordi det ikke kommer regn i landet, og bøndene blir til skamme, og dekker hodet.</verse><verse id="5">Selv hinden på marken forlater sine nyfødte unger fordi det ikke er gress.</verse><verse id="6">Villesler står på nakne hauger, de snapper etter været som sjakaler. Deres øyne er matte fordi det ikke er gress.</verse><verse id="7">Om våre misgjerninger vitner mot oss, Herre, så vis oss likevel nåde for ditt navns skyld! For våre overtredelser er mange, mot deg har vi syndet.</verse><verse id="8">Du Israels håp, dets frelser i nødens tid! Hvorfor vil du være som en fremmed i landet, lik en veifarende mann som tar av fra veien bare for å overnatte?</verse><verse id="9">Hvorfor vil du være som en fortumlet mann, lik en kjempe som ikke makter å hjelpe? Du bor jo midt iblant oss, Herre, og vi er kalt ved ditt navn. Gå ikke fra oss!</verse><verse id="10">Så sier Herren om dette folket: Slik liker de å vanke omkring, de holder ikke sine føtter tilbake. Herren har ikke behag i dem. Nå vil han komme deres misgjerning i hu og hjemsøke dem for deres synder.</verse><verse id="11">Herren sa til meg: Du skal ikke be om noe godt for dette folket!</verse><verse id="12">Når de faster, hører jeg ikke på deres rop. Når de ofrer brennoffer og matoffer, har jeg ikke behag i dem. Men ved sverd og ved hungersnød og ved pest vil jeg gjøre ende på dem.</verse><verse id="13">Da sa jeg: Å, Herre Herre! Profetene sier jo til dem: Dere skal ikke se sverd, og hungersnød skal ikke ramme dere, men jeg vil gi dere varig fred på dette stedet!</verse><verse id="14">Men Herren sa til meg: Løgn profeterer profetene i mitt navn. Jeg har ikke sendt dem og ikke gitt dem befaling og ikke talt til dem. Løgnsyner og falske profetier og tom tale og sitt hjertes svik profeterer de for dere.</verse><verse id="15">Derfor sier Herren så om de profetene som taler i hans navn uten at han har sendt dem, de som sier at sverd og hungersnød ikke skal komme over dette landet: Ved sverd og ved hungersnød skal disse profetene bli utryddet.</verse><verse id="16">Og folket som de profeterer for, skal ligge slengt omkring på Jerusalems gater for hunger og sverd, uten at det er noen til å begrave dem, - de selv, deres koner, deres sønner og deres døtre. Jeg vil øse deres egen ondskap ut over dem.</verse><verse id="17">Dette ordet skal du tale til dem: Mine øyne renner over med tårer natt og dag og holder ikke opp. For jomfruen, mitt folks datter, har fått et svært slag, et ulegelig sår.</verse><verse id="18">Går jeg ut på marken, se, der ligger folk som er slått i hjel ved sverd. Går jeg inn i byen, se, der er sultens kvaler. For både profet og prest må dra til et land som de ikke kjenner.</verse><verse id="19">Har du da fullstendig forkastet Juda, eller kjenner din sjel avsky for Sion? Hvorfor har du slått oss, så det ikke er noen legedom for oss? Vi venter på fred, og det kommer ikke noe godt, på legedoms tid, og se, det kommer forferdelse.</verse><verse id="20">Vi kjenner, Herre, vår ugudelighet, våre fedres misgjerning, at vi har syndet mot deg.</verse><verse id="21">Forakt oss ikke! For ditt navns skyld, akt ikke din herlighets trone ringe! Kom i hu, og bryt ikke din pakt med oss!</verse><verse id="22">Er det blant hedningenes falske guder noen som kan gi regn? Eller er det himmelen som gir regnbyger? Er det ikke du, Herre vår Gud? Vi venter på deg, for du har gjort alle disse ting.</verse></chapter><chapter id="15"><verse id="1">Herren sa til meg: Om så Moses og Samuel sto for mitt åsyn, skulle min sjel likevel ikke vende seg til dette folket. Driv dem bort fra mitt åsyn, la dem fare!</verse><verse id="2">Og når de sier til deg: Hvor skal vi gå hen? - da skal du svare dem: Så sier Herren: Den som hører døden til, til døden! Den som hører sverdet til, til sverdet! Den som hører hungeren til, til hungeren! Den som hører fangenskapet til, til fangenskapet!</verse><verse id="3">Jeg vil hjemsøke dem med fire forskjellige ting, sier Herren: Sverdet til å drepe dem, hundene til å slepe dem bort, himmelens fugler og jordens dyr til å ete og ødelegge dem.</verse><verse id="4">Jeg vil gjøre dem til skremsel for alle jordens riker på grunn av det som Judas konge Manasse, Hiskias sønn, gjorde i Jerusalem.</verse><verse id="5">For hvem vil ynkes over deg, Jerusalem? Hvem vil ha medlidenhet med deg, og hvem vil komme til deg og spørre om det går deg vel?</verse><verse id="6">Du har forlatt meg, sier Herren. Du gikk bort fra meg. Så rekker jeg da min hånd ut mot deg og ødelegger deg. Jeg er trett av å vise medynk.</verse><verse id="7">Jeg kaster dem med kasteskovl ut gjennom landets porter. Jeg gjør mitt folk barnløst. Jeg ødelegger det, fordi det ikke vendte om fra sine veier.</verse><verse id="8">Deres enker blir mer tallrike enn havets sand. Over mødrene til deres unge menn lar jeg en ødelegger komme ved høylys dag. Jeg lar angst og forferdelse falle brått over dem.</verse><verse id="9">Selv den mor som har født sju sønner, sykner bort og trekker sitt siste sukk. Hennes sol går ned mens det ennå er dag. Hun blir til spott og skam. Og resten av dem vil jeg overgi til deres fienders sverd, sier Herren.</verse><verse id="10">Ve meg, min mor, at du fødte meg - meg som alle i landet strider mot og tretter med! Jeg har ikke lånt dem noe, og de har ikke lånt meg noe, og enda forbanner hver mann meg!</verse><verse id="11">Herren sa: For visst vil jeg fri deg ut, så det går deg vel! For visst vil jeg la dine fiender bønnfalle deg i ulykkens og nødens tid.</verse><verse id="12">Kan vel jern brytes, jern fra Norden, og kobber?</verse><verse id="13">Ditt gods og dine skatter vil jeg overgi til plyndring - uten betaling, på grunn av alle de synder du har gjort i hele ditt land.</verse><verse id="14">Så vil jeg la deg trelle for dine fiender i et land som du ikke kjenner. For en ild er opptent i min vrede, mot dere skal den brenne.</verse><verse id="15">Du vet det, Herre! Kom meg i hu og se til meg og la meg få hevn over dem som forfølger meg! Rykk meg ikke bort mens du er langmodig mot dem! Tenk på at jeg blir hånet for din skyld!</verse><verse id="16">Jeg fant dine ord, og jeg åt dem. Og dine ord var til fryd for meg og til glede for mitt hjerte. For jeg er kalt ved ditt navn, Herre, hærskarenes Gud!</verse><verse id="17">Jeg har ikke sittet i de lystiges lag og jublet. Grepet av din hånd har jeg sittet ensom, for du fylte meg med harme.</verse><verse id="18">Hvorfor er min smerte evig, og mitt sår ulegelig? Det vil ikke la seg lege. Du er jo blitt for meg som en sviktende bekk, som vann en ikke kan stole på.</verse><verse id="19">Derfor sier Herren: Hvis du vender om, så vil jeg la deg komme tilbake og stå for mitt åsyn. Hvis du skiller det edle ut fra det uedle, skal du være som min munn. De skal igjen vende om til deg, men du skal ikke vende om til dem.</verse><verse id="20">Jeg vil gjøre deg til en fast kobbermur mot dette folket. De skal stride mot deg, men ikke få overhånd over deg. For jeg er med deg og vil frelse deg og redde deg, sier Herren.</verse><verse id="21">Jeg vil redde deg av de ondes hånd, og jeg vil løse deg ut av voldsmenns grep.</verse></chapter><chapter id="16"><verse id="1">Herrens ord kom til meg, og det lød så:</verse><verse id="2">Du skal ikke ta deg en hustru, og du skal ikke ha sønner og døtre på dette stedet.</verse><verse id="3">For så sier Herren om de sønner og døtre som blir født på dette stedet, og om deres mødre som føder dem, og om deres fedre som avler dem i dette landet:</verse><verse id="4">En smertefull død skal de dø. Ingen skal gråte over dem, og ingen skal begrave dem. Til gjødsel på marken skal de bli. Ved sverd og hungersnød skal de omkomme. Og deres lik skal bli til føde for himmelens fugler og for jordens dyr.</verse><verse id="5">For så sier Herren: Gå ikke inn i sørgehus, og gå ikke av sted for å holde klage over en død, og vis ikke medynk med dem! For jeg har tatt min fred bort fra dette folket, sier Herren, min miskunnhet og barmhjertighet.</verse><verse id="6">De skal dø, både store og små, i dette landet. De skal ikke bli begravet, ingen skal holde klage over dem eller skjære seg i kjøttet eller rake håret av seg for deres skyld.</verse><verse id="7">Ingen skal bryte brød til dem for å trøste dem i sorgen over en avdød. Og ingen skal gi noen et trøstens beger å drikke når han har mistet far eller mor.</verse><verse id="8">I gjestebuds hus skal du heller ikke gå inn for å sitte hos dem og ete og drikke.</verse><verse id="9">For så sier Herren, hærskarenes Gud, Israels Gud: Se, for deres øyne og i deres dager lar jeg fryds røst og gledes røst, brudgoms røst og bruds røst bli borte på dette stedet.</verse><verse id="10">Når du da forkynner dette folket alle disse ordene, og de sier til deg: Hvorfor har Herren varslet all denne store ulykken over oss, hva er vår misgjerning, hva er vår synd som vi har gjort mot Herren vår Gud?</verse><verse id="11">- da skal du si til dem: Deres fedre forlot meg, sier Herren, og fulgte andre guder og dyrket dem og tilba dem, de forlot meg og holdt ikke min lov.</verse><verse id="12">Og dere har gjort mer ondt enn deres fedre, dere som følger deres onde, harde hjerte uten å høre på meg.</verse><verse id="13">Derfor vil jeg kaste dere ut av dette landet, bort til et land dere ikke har kjent, verken dere eller deres fedre. Der skal dere dyrke andre guder dag og natt, fordi jeg ikke vil gi dere nåde.</verse><verse id="14">Se, derfor skal dager komme, sier Herren, da det ikke mer skal bli sagt: Så sant Herren lever, han som førte Israels barn opp fra landet Egypt!</verse><verse id="15">- men det skal bli sagt: Så sant Herren lever, han som førte Israels barn opp fra landet i nord og fra alle de landene som han hadde drevet dem bort til. Og jeg vil føre dem tilbake til deres land, det som jeg ga deres fedre.</verse><verse id="16">Se, jeg sender bud etter mange fiskere*, sier Herren, og de skal fiske dem. Deretter sender jeg bud etter mange jegere*, og de skal jage dem bort fra hvert fjell og fra hver haug og fra bergkløftene.</verse><verse id="17">For mine øyne er rettet mot alle deres veier. De er ikke skjult for mitt åsyn, og deres misgjerning er ikke gjemt for mine øyne.</verse><verse id="18">Først vil jeg da gjengjelde deres misgjerning og deres synd dobbelt, fordi de har vanhelliget mitt land med sine vemmelige avguders døde kropper og fylt min arvedel med sin motbydelighet.</verse><verse id="19">Herre, min styrke og mitt sterke vern og min tilflukt på nødens dag! Til deg skal hedningefolk komme fra jordens ender og si: Bare løgn fikk våre fedre i arv, falske guder som ikke kunne hjelpe.</verse><verse id="20">Skal et menneske gjøre seg guder? De er jo ikke guder.</verse><verse id="21">Se, derfor lar jeg dem denne gang kjenne, ja, jeg lar dem kjenne min hånd og min styrke, og de skal vite at mitt navn er Herren.</verse></chapter><chapter id="17"><verse id="1">Judas synd er skrevet med en jerngriffel, med en diamantspiss er den inngravert på deres hjertes tavle og på deres alteres horn.</verse><verse id="2">Deres barn vil alltid minnes deres altere og deres Astarte-bilder med de grønne trærne og på de høye bakkene.</verse><verse id="3">Du mitt fjell i landet! Ditt gods, alle dine skatter vil jeg overgi til plyndring, likeså dine hauger, til straff for den synd som er gjort i hele ditt land.</verse><verse id="4">På grunn av din egen skyld, skal du miste din arv som jeg ga deg. Og jeg vil la deg tjene dine fiender i et land du ikke kjenner. En ild har dere opptent i min vrede, den skal brenne til evig tid.</verse><verse id="5">Så sier Herren: Forbannet er den mann som setter sin lit til mennesker og holder kjød for sin arm, som vender sitt hjerte fra Herren.</verse><verse id="6">Han er som en busk i ødemarken og får ikke se at det kommer noe godt. Men han skal bo på avsvidde steder i ørkenen, i et saltland der ingen bor.</verse><verse id="7">Velsignet er den mann som stoler på Herren, og lar Herren være sin tillit.</verse><verse id="8">Han skal bli lik et tre som er plantet ved vann og skyter røttene ut ved en bekk. Det frykter ikke når heten kommer. Alltid har det grønne blad. Det sørger ikke i tørre år og holder ikke opp med å bære frukt.</verse><verse id="9">Svikefullt er hjertet, mer enn noe annet, ubotelig sykt er det. Hvem kjenner det?</verse><verse id="10">Jeg, Herren, ransaker hjerter og prøver nyrer. Jeg gir enhver etter hans ferd, etter frukten av hans gjerninger.</verse><verse id="11">Lik en rapphøne som ruger egg den ikke selv har lagt, er den som vinner rikdom, men ikke med rett. Midt i sine dager skal han forlate den, og til sist skal han vise seg å være en dåre.</verse><verse id="12">En herlighetens trone, høyt opphøyet fra begynnelsen av, er vår helligdoms sted.</verse><verse id="13">Herre, du Israels håp! Alle de som forlater deg, skal bli til skamme. De som viker fra deg, skal skrives i støvet. For de har forlatt kilden med det levende vann, Herren.</verse><verse id="14">Leg meg, Herre, så blir jeg legt! Frels meg, så blir jeg frelst! For du er min lovsang.</verse><verse id="15">Se, de sier til meg: Hvor blir det av Herrens ord? La det komme!</verse><verse id="16">Men jeg har ikke nektet å følge deg og være hyrde. Heller ikke har jeg ønsket en ubotelig ulykkes dag, du vet det. Det som kom fra mine lepper, det kjente du.</verse><verse id="17">Vær ikke til forferdelse for meg! Du er min tilflukt på ulykkens dag.</verse><verse id="18">La mine forfølgere bli til skamme, og la ikke meg bli til skamme! La dem bli forferdet, og ikke meg! La ulykkens dag komme over dem, og knus dem med dobbelt knusende slag!</verse><verse id="19">Så sa Herren til meg: Gå og still deg i folkets port, som Judas konger går inn og ut gjennom, og i alle Jerusalems porter!</verse><verse id="20">Og du skal si til dem: Hør Herrens ord, Judas konger og hele Juda og alle Jerusalems innbyggere, dere som går inn gjennom disse portene!</verse><verse id="21">Så sier Herren: Ta dere i vare så sant dere har livet kjært! Bær ikke noen byrde og før ikke noen byrde inn gjennom Jerusalems porter på sabbatsdagen!</verse><verse id="22">Dere skal ikke bære noen byrde ut av deres hus og ikke gjøre noe arbeid på sabbatsdagen. Men dere skal holde sabbatsdagen hellig, som jeg befalte deres fedre.</verse><verse id="23">Men de hørte ikke og vendte ikke øret til. De gjorde nakken stiv, så de ikke hørte og ikke tok imot tukt.</verse><verse id="24">Men hvis dere hører på meg, sier Herren, så dere ikke lar noen byrde komme gjennom portene i denne byen på sabbatsdagen, men holder sabbatsdagen hellig og ikke gjør noe arbeid på den dagen,</verse><verse id="25">da skal konger og fyrster som sitter på Davids trone, dra inn gjennom portene i denne byen på vogner og hester, de selv og deres fyrster, Judas menn og Jerusalems innbyggere. Da skal denne byen bli stående til evig tid.</verse><verse id="26">Og de skal komme fra byene i Juda og fra landet omkring Jerusalem, fra Benjamins land og fra lavlandet og fra fjellbygdene og fra sydlandet, og de skal bære fram brennoffer og slaktoffer og matoffer og virak, og de skal bære fram takkoffer i Herrens hus.</verse><verse id="27">Men dersom dere ikke hører mitt ord om å holde sabbatsdagen hellig og om ikke å bære noen byrde inn gjennom Jerusalems porter på sabbatsdagen, da vil jeg tenne ild på portene, og den skal fortære Jerusalems palasser og ikke slokne.</verse></chapter><chapter id="18"><verse id="1">Dette er det ordet som kom til Jeremia fra Herren:</verse><verse id="2">Stå opp og gå ned til pottemakerens hus, der vil jeg la deg høre mine ord.</verse><verse id="3">Jeg gikk da ned til pottemakerens hus. Og se, han gjorde sitt arbeid på dreieskiven.</verse><verse id="4">Og det karet som han gjorde av leire, ble mislykket i pottemakerens hånd. Da gjorde han det om igjen til et annet kar, slik han ville ha det.</verse><verse id="5">Og Herrens ord kom til meg, det lød så:</verse><verse id="6">Skulle ikke jeg kunne gjøre med dere, Israels hus, som denne pottemakeren? sier Herren. Se, som leiren er i pottemakerens hånd, slik er dere i min hånd, Israels hus!</verse><verse id="7">En gang taler jeg om et folk og et rike, og sier at jeg vil rykke opp og rive ned og ødelegge.</verse><verse id="8">Men dersom det folket som jeg har talt om, omvender seg fra sin ondskap, da angrer jeg det onde som jeg hadde tenkt å gjøre mot det.</verse><verse id="9">Og en annen gang taler jeg om et folk og et rike, at jeg vil bygge og plante.</verse><verse id="10">Men dersom de gjør det som er ondt i mine øyne, og ikke hører på min røst, da angrer jeg det gode som jeg hadde tenkt å gjøre.</verse><verse id="11">Så si nå til Judas menn og til Jerusalems innbyggere: Så sier Herren: Se, jeg danner ulykke for dere og tenker ut en plan mot dere. Omvend dere, hver fra sin onde vei, og bedre deres veier og deres gjerninger!</verse><verse id="12">Men de sier: Du taler forgjeves! Våre egne tanker vil vi følge, og enhver av oss vil følge sitt onde, harde hjerte.</verse><verse id="13">Derfor sier Herren: Spør blant hedningefolkene: Hvem har hørt slikt? Grufulle ting har jomfruen Israel gjort.</verse><verse id="14">Mon Libanons snø går bort på det høye fjellet? Eller vil det kjølige, rennende vannet fra fremmed land tørke bort?</verse><verse id="15">Men mitt folk har glemt meg. Det brenner røkelse for de falske gudene. De førte dem til fall på deres veier, de gamle veiene, så de gikk på stier, på uryddede veier,</verse><verse id="16">slik gjorde de sitt land til et skremsel, til en evig spott. Hver den som går forbi, skal forferdes og riste på hodet.</verse><verse id="17">Som østavinden vil jeg spre dem for deres fienders ansikt. Med nakken og ikke med ansiktet vil jeg se på dem på den dagen ulykken kommer.</verse><verse id="18">Da sa de: Kom og la oss tenke ut onde planer mot Jeremia! For presten har jo loven, den vise har råd, og profeten har ord fra Gud. Kom, la oss slå ham med tungen og ikke akte på noe av hans ord!</verse><verse id="19">Gi akt på meg, Herre! Hør hva mine fiender sier!</verse><verse id="20">Skal en gjengjelde godt med ondt? De har gravd en grav for mitt liv. Kom i hu at jeg sto for ditt åsyn og talte godt for dem for å vende din vrede bort fra dem!</verse><verse id="21">Gi derfor deres barn til sulten. Gi dem i sverdets vold! La deres koner bli barnløse og enker, og la deres menn bli drept av pesten! La deres ungdom bli slått i hjel av sverdet i krigen!</verse><verse id="22">La skrik bli hørt fra deres hus når du lar en fiendeskare komme brått over dem! For de har gravd en grav for å fange meg og lagt skjulte snarer for mine føtter.</verse><verse id="23">Men du, Herre, kjenner alle deres planer om å drepe meg. Forlat dem ikke deres misgjerning og utslett ikke deres synd for ditt åsyn, men styrt dem ned for ditt åsyn! Straff dem på din vredes tid!</verse></chapter><chapter id="19"><verse id="1">Så sa Herren: Gå og kjøp en leirkrukke hos pottemakeren, og ta med deg noen av folkets eldste og av prestenes eldste.</verse><verse id="2">Gå så ut til Hinnoms sønns dal, som er utenfor Potteskår-porten, og rop der ut de ordene jeg vil tale til deg!</verse><verse id="3">Du skal si: Hør Herrens ord, dere Judas konger og Jerusalems innbyggere! Så sier Herren, hærskarenes Gud, Israels Gud: Se, jeg fører ulykke over dette stedet, så det skal ringe for ørene på hver den som hører om det,</verse><verse id="4">fordi de forlot meg og ikke aktet dette stedet hellig. De brente røkelse der for andre guder, som de ikke kjente, verken de eller deres fedre eller Judas konger. Og de fylte dette stedet med uskyldiges blod.</verse><verse id="5">De bygde offerhauger for Ba’al for å brenne sine sønner i ilden til brennoffer for Ba’al, noe som jeg ikke har påbudt og ikke har talt om, og som ikke er oppkommet i mitt hjerte.</verse><verse id="6">Se, derfor skal dager komme, sier Herren, da en ikke lenger skal kalle dette stedet Tofet eller Hinnoms sønns dal, men Drapsdalen.</verse><verse id="7">Og på dette stedet vil jeg gjøre Judas og Jerusalems planer til intet. Jeg vil la dem falle for fienders sverd og for de menns hånd som står dem etter livet. Jeg vil gi deres døde kropper til føde for himmelens fugler og for jordens dyr.</verse><verse id="8">Denne byen vil jeg gjøre til et skremsel og en spott. Hver den som går forbi, skal bli forferdet og spotte over alle dens plager.</verse><verse id="9">Jeg vil la dem ete sine sønners og døtres kjøtt, og de skal ete hverandres kjøtt, under den trengsel og nød som deres fiender og de som står dem etter livet, fører over dem.</verse><verse id="10">Så skal du knuse krukken for øynene på de mennene som går med deg.</verse><verse id="11">Og du skal si til dem: Så sier Herren, hærskarenes Gud: Slik vil jeg knuse dette folket og denne byen, som en knuser et pottemakerkar, som ikke kan gjøres i stand igjen. I Tofet skal de begrave folk fordi det ellers ikke er plass til å begrave.</verse><verse id="12">Slik vil jeg gjøre med dette stedet, sier Herren, og med dets innbyggere. Jeg vil gjøre denne byen lik Tofet.</verse><verse id="13">Og husene i Jerusalem og Judas kongers hus, de urene, skal bli som Tofet - alle de husene hvor en har brent røkelse på taket for hele himmelens hær og utøst drikkoffer for andre guder.</verse><verse id="14">Jeremia kom fra Tofet, dit Herren hadde sendt ham for å profetere, og han sto fram i forgården til Herrens hus og sa til hele folket:</verse><verse id="15">Så sier Herren, hærskarenes Gud, Israels Gud: Se, jeg lar komme over denne byen og over alle de byene som hører til den, alt det onde jeg har talt imot den. For de har gjort nakken stiv, så de ikke hører på mine ord.</verse></chapter><chapter id="20"><verse id="1">Presten Pasjhur, Immers sønn, som var øverste tilsynsmann i Herrens hus, hørte Jeremia tale disse ordene.</verse><verse id="2">Og Pasjhur slo profeten Jeremia og satte ham i stokken i den øvre Benjamins-porten i Herrens hus.</verse><verse id="3">Dagen etter slapp Pasjhur Jeremia løs fra fengselet. Da sa Jeremia til ham: Herren har ikke kalt deg Pasjhur, men han har gitt deg navnet Magor Missabib*.</verse><verse id="4">For så sier Herren: Se, jeg gjør deg til en redsel for deg selv og for alle dine venner. De skal falle for sine fienders sverd, og dine øyne skal se det. Hele Juda vil jeg gi i Babels konges hånd, og han skal føre dem til Babel som fanger og slå dem med sverd.</verse><verse id="5">Jeg vil gi alt godset i denne byen og all dens eiendom og alle dens kostbarheter og alle Judas kongers skatter i fiendenes hånd. De skal røve dem og ta dem og føre dem til Babel.</verse><verse id="6">Og du, Pasjhur, og alle som bor i ditt hus, dere skal vandre bort i fangenskap. Til Babel skal du komme, der skal du dø, og der skal du bli begravet - du og alle dine venner, som du har spådd løgn for.</verse><verse id="7">Herre! Du overtalte meg, og jeg lot meg overtale. Du ble for sterk for meg og fikk overhånd. Jeg er blitt til latter hele dagen, hver mann spotter meg.</verse><verse id="8">For så ofte jeg taler, må jeg skrike! Jeg må rope om vold og ødeleggelse. For Herrens ord er blitt meg til hån og til spott hele dagen.</verse><verse id="9">Jeg tenkte: Jeg vil ikke lenger huske ham og ikke tale mer i hans navn! Men da ble det i mitt hjerte som en brennende ild, innestengt i mine ben. Jeg trettet meg ut med å tåle det, men jeg maktet det ikke.</verse><verse id="10">For jeg hørte mange baktale meg - redsel fra alle kanter. De sa: Meld ham! Vi vil melde ham! Alle de menn som jeg levde i fred med, lurte på om jeg skulle falle. De sa: Kanskje han lar seg lokke, så vi kan få ham i vår makt og ta hevn over ham.</verse><verse id="11">Men Herren er med meg som en veldig kjempe. Derfor skal mine forfølgere snuble og ikke få overtaket. De skal få stor skam fordi de ikke for fram med visdom - en evig vanære, som aldri blir glemt.</verse><verse id="12">Herre, hærskarenes Gud, du som prøver den rettferdige, og som ser nyrer og hjerte, la meg se din hevn over dem, for jeg har lagt min sak fram for deg.</verse><verse id="13">Syng for Herren, lov Herren! For han har fridd den fattige sjel ut av ugjerningsmenns hånd.</verse><verse id="14">Forbannet være den dagen jeg ble født! Den dagen min mor fødte meg, la den ikke være velsignet!</verse><verse id="15">Forbannet være den mannen som kom til min far med den meldingen: Du har fått en sønn! - det var en stor glede for ham.</verse><verse id="16">La det gå med den mannen som med de byene Herren ødela uten skånsel. La ham høre skrik om morgenen og krigsrop ved middagstid,</verse><verse id="17">fordi han ikke drepte meg i mors liv, så min mor ble min grav, og hennes liv fruktsommelig til evig tid.</verse><verse id="18">Hvorfor kom jeg da ut av min mors liv for å se plage og sorg og ende mine dager i skam?</verse></chapter><chapter id="21"><verse id="1">Dette er det ordet som kom til Jeremia fra Herren, da kong Sidkia sendte Pasjhur, Malkias sønn, og presten Sefanja, Ma’asejas sønn, til ham og sa:</verse><verse id="2">Spør Herren for oss! For Babels konge Nebukadnesar går til krig mot oss. Kanskje Herren vil handle med oss i samsvar med alle sine undergjerninger, så fienden drar bort fra oss.</verse><verse id="3">Da sa Jeremia til dem: Så skal dere si til Sidkia:</verse><verse id="4">Så sier Herren, Israels Gud: Se, jeg vender om de krigsvåpen som dere har i hånden, og som dere kjemper med utenfor muren mot Babels konge og mot kaldeerne, som har beleiret dere, og jeg vil samle dem midt i denne byen.</verse><verse id="5">Jeg vil selv kjempe mot dere med utrakt hånd og med sterk arm og med vrede og harme og stor forbitrelse.</verse><verse id="6">Jeg vil slå denne byens innbyggere, både mennesker og dyr. De skal dø i en voldsom pest.</verse><verse id="7">Deretter, sier Herren, vil jeg gi Sidkia, Judas konge, og hans tjenere og folket - de som er blitt igjen i denne byen etter pesten og sverdet og hungersnøden - i Babels konge Nebukadnesars hånd og i deres fienders hånd, og i deres hånd som står dem etter livet. Han skal slå dem med sverdets egg, han skal ikke spare dem og ikke skåne og ikke forbarme seg.</verse><verse id="8">Og til dette folket skal du si: Så sier Herren: Se, jeg legger fram for dere livets vei og dødens vei.</verse><verse id="9">Den som blir igjen i denne byen, skal dø ved sverd og ved hunger og ved pest. Men den som drar ut av byen og går over til kaldeerne, som har beleiret dere, skal bli i live. Han skal få sitt liv til krigsbytte.</verse><verse id="10">For jeg har vendt mitt åsyn mot denne byen til det onde og ikke til det gode, sier Herren. I Babel-kongens hånd skal den bli gitt, og han skal brenne den opp med ild.</verse><verse id="11">Og til Judas konges hus skal du si: Hør Herrens ord, du Davids hus!</verse><verse id="12">Så sier Herren: Døm rettferdig hver morgen, og fri den som er plyndret, ut av undertrykkerens hånd, for at ikke min harme skal fare ut som ild og brenne uten at noen slokker, for deres onde gjerningers skyld!</verse><verse id="13">Så sier Herren: Se, jeg kommer over deg, du som bor i dalen, du som bor på berget på sletten - dere som sier: Hvem kan komme ned og overfalle oss, og hvem kan komme inn i våre boliger?</verse><verse id="14">Jeg vil hjemsøke dere etter frukten av deres gjerninger, sier Herren. Jeg vil tenne ild på byens skog, og den skal fortære alt rundt omkring den.</verse></chapter><chapter id="22"><verse id="1">Så sa Herren: Gå ned til Judas konges hus og tal der dette ordet:</verse><verse id="2">Hør Herrens ord, du Judas konge som sitter på Davids trone, du selv og dine tjenere og ditt folk, dere som går inn gjennom disse portene!</verse><verse id="3">Så sier Herren: Gjør rett og rettferdighet! Fri dem som blir plyndret, ut av undertrykkerens hånd! Gjør ikke urett og vold mot den fremmede, den farløse og enken! Utøs ikke uskyldig blod på dette stedet!</verse><verse id="4">For dersom dere gjør etter dette ordet, så skal konger som sitter på Davids trone, dra inn gjennom portene til dette huset på vogner og hester, kongen selv og hans tjenere og hans folk.</verse><verse id="5">Men dersom dere ikke hører på disse ordene, da sverger jeg ved meg selv, sier Herren, at dette huset skal bli ødelagt.</verse><verse id="6">For så sier Herren om Judas konges hus: Et Gilead er du for meg, en Libanons topp. Men sannelig, jeg vil gjøre deg til en ørken, til byer som ingen bor i.</verse><verse id="7">Jeg vil innvie ødeleggere mot deg, hver med sine våpen, og de skal hogge ned dine herligste sedrer og kaste dem på ilden.</verse><verse id="8">Mange folkeslag skal gå forbi denne byen og si til hverandre: Hvorfor har Herren gjort slik med denne store byen?</verse><verse id="9">Og de skal svare: Fordi de forlot Herrens, sin Guds pakt og tilba andre guder og dyrket dem.</verse><verse id="10">Gråt ikke over en død og klag ikke over ham! Gråt over ham som er dratt bort! For han skal ikke komme tilbake og se sitt fødeland.</verse><verse id="11">For så sier Herren om Judas konge Sjallum*, Josjias sønn, som ble konge etter sin far Josjia, og som dro bort fra dette stedet: Han skal ikke komme tilbake hit.</verse><verse id="12">Men på det stedet som de har ført ham til i fangenskap, der skal han dø. Dette landet skal han ikke mer få se.</verse><verse id="13">Ve ham som bygger sitt hus med urettferdighet og sine saler med urett, han som lar sin neste trelle for ingenting og ikke gir ham lønn for arbeidet,</verse><verse id="14">han som sier: Jeg vil bygge meg et rommelig hus og luftige saler! - og som hogger ut vinduer på det og paneler det med sedertre og maler det rødt.</verse><verse id="15">Er du konge fordi du overgår andre i å bygge av sedertre? Din far - mon han ikke åt og drakk og gjorde rett og rettferdighet? Da gikk det ham vel.</verse><verse id="16">Han hjalp den elendige og fattige til hans rett. Da gikk det ham vel. Er ikke dette å kjenne meg? sier Herren.</verse><verse id="17">Men dine øyne og ditt hjerte er ikke rettet på annet enn på vinning og på å utøse den uskyldiges blod og på å bruke vold og undertrykkelse.</verse><verse id="18">Derfor sier Herren så om Judas konge Jojakim, Josjias sønn: De skal ikke holde sørgehøytid over ham og rope: Ve, min bror! Ve, min søster! De skal ikke holde sørgehøytid over ham og rope: Ve, herre! Ve, hans herlighet!</verse><verse id="19">Men som de begraver et esel, slik skal han begraves. De skal slepe ham bort og slenge ham vekk langt fra Jerusalems porter.</verse><verse id="20">Stig opp på Libanon og skrik, la din røst lyde i Basan og skrik fra Abarim! For alle dine elskere er knust.</verse><verse id="21">Jeg talte til deg da du levde i trygghet. Men du sa: Jeg vil ikke høre! Dette var din ferd fra din ungdom av at du ikke hørte på min røst.</verse><verse id="22">Alle dine førere skal vinden bortføre. Dine elskere må gå i fangenskap. Ja, da skal du bli vanæret og bli til skamme på grunn av all din ondskap.</verse><verse id="23">Du som bor på Libanon, du som har ditt rede i sedrene - hvor du vil stønne når smerter kommer over deg, veer som hos en kvinne i barnsnød!</verse><verse id="24">Så sant jeg lever, sier Herren, selv om du Konja*, Jojakims sønn, Judas konge, var en signetring på min høyre hånd, så ville jeg rive deg av.</verse><verse id="25">Jeg vil gi deg i deres hånd som står deg etter livet, og i deres hånd som du gruer for, i Babels konge Nebukadnesars hånd og i kaldeernes hånd.</verse><verse id="26">Jeg vil kaste deg og din mor som fødte deg, bort til et annet land, hvor dere ikke ble født, og der skal dere dø.</verse><verse id="27">Men det landet de stunder etter å komme tilbake til, til det skal de ikke komme tilbake.</verse><verse id="28">Er han da en foraktet, knust leirkrukke, denne mannen Konja? Er han et kar som ingen bryr seg om? Hvorfor er de blitt kastet bort, han og hans ætt, og slengt bort til et land de ikke kjente?</verse><verse id="29">Land! land! land! Hør Herrens ord!</verse><verse id="30">Så sier Herren: Skriv denne mannen opp som barnløs, som en mann som ingen lykke har i sine levedager! For ingen av hans ætt skal få den lykke å sitte på Davids trone og herske over Juda.</verse></chapter><chapter id="23"><verse id="1">Ve de hyrdene som ødelegger og sprer den hjorden jeg vokter, sier Herren.</verse><verse id="2">Derfor sier Herren, Israels Gud, om de hyrdene som røkter mitt folk: Dere har spredt mine får og jagd dem bort og ikke sett etter dem. Se, jeg hjemsøker dere for deres onde gjerninger, sier Herren.</verse><verse id="3">Jeg vil selv samle resten av mine får fra alle de landene jeg har drevet dem bort til, og jeg vil føre dem tilbake til deres egne beitemarker. Der skal de være fruktbare og bli mange.</verse><verse id="4">Jeg vil sette hyrder over dem, og de skal røkte dem. De skal ikke frykte mer og ikke bli skremt, og ingen av dem skal savnes, sier Herren.</verse><verse id="5">Se, dager kommer, sier Herren, da jeg vil la det stå fram for David en rettferdig spire. Han skal regjere som konge og gå fram med visdom og gjøre rett og rettferdighet i landet.</verse><verse id="6">I hans dager skal Juda bli frelst, og Israel bo trygt. Dette er det navnet som han skal kalles med: Herren, vår rettferdighet.</verse><verse id="7">Se, derfor skal dager komme, sier Herren, da en ikke mer skal si: Så sant Herren lever, han som førte Israels barn opp fra landet Egypt!</verse><verse id="8">- men: Så sant Herren lever, som førte Israels hus og ætt og lot dem komme fra et land i nord og fra alle de landene jeg hadde drevet dem bort til! Og de skal bo i landet sitt.</verse><verse id="9">Om profetene: Mitt hjerte er knust i mitt indre, alle mine ben skjelver. Jeg er som en drukken mann, en mann som vinen har overveldet, for Herrens skyld og for hans hellige ords skyld.</verse><verse id="10">For landet er fullt av ekteskapsbrytere. På grunn av forbannelsen visner landet, for dens skyld er beitemarkene i ørkenen avsvidd. Deres løp er ondt, og deres styrke er urett.</verse><verse id="11">Både profet og prest er gudløse. Endog i mitt hus har jeg funnet deres ondskap, sier Herren.</verse><verse id="12">Derfor skal deres vei bli som glatte steder i mørket. De skal støtes over ende og falle der. For jeg lar ulykke komme over dem i det året når de blir hjemsøkt, sier Herren.</verse><verse id="13">Hos Samarias profeter har jeg sett dårskap. De profeterte ved Ba’al og førte mitt folk Israel vill.</verse><verse id="14">Men også hos Jerusalems profeter har jeg sett grufulle ting. De bryter ekteskapet og farer med løgn. Og de styrker de ondes hender, så ingen av dem vender om fra sin ondskap. De er alle sammen blitt for meg som Sodoma, og dets innbyggere som Gomorra.</verse><verse id="15">Derfor sier Herren, hærskarenes Gud, om profetene: Se, jeg gir dem malurt å ete og beskt vann å drikke. For fra profetene i Jerusalem har gudløshet gått ut over hele landet.</verse><verse id="16">Så sier Herren, hærskarenes Gud: Hør ikke på disse profetenes ord når de profeterer for dere! De fyller dere med tomme innbilninger. De bærer fram sitt eget hjertes syner, ikke ord fra Herrens munn.</verse><verse id="17">Igjen og igjen sier de til dem som forakter meg: Herren har sagt: Dere skal ha fred! Og til hver den som følger sitt harde hjerte, sier de: Det skal ikke komme ulykke over dere.</verse><verse id="18">Men hvem av dem har stått i Herrens fortrolige råd, slik at han så og hørte hans ord? Hvem har gitt akt på mitt ord og hørt det?</verse><verse id="19">Se, Herrens storm, hans vrede farer ut, en virvlende stormvind. Den virvler over hodet på de ugudelige.</verse><verse id="20">Herrens vrede skal ikke vende tilbake før han har utført og fullbyrdet sitt hjertes tanker. I de siste dager skal dere forstå det helt.</verse><verse id="21">Jeg har ikke sendt profetene, likevel løp de. Jeg har ikke talt til dem, likevel profeterte de.</verse><verse id="22">Hadde de stått i mitt fortrolige råd, ville de la mitt folk høre mine ord og føre dem tilbake fra deres onde vei og fra deres onde gjerninger.</verse><verse id="23">Er jeg en Gud bare nær ved, sier Herren, og ikke en Gud langt borte?</verse><verse id="24">Eller kan noen gjemme seg på hemmelige steder så jeg ikke kan se ham? sier Herren. Fyller jeg ikke himmelen og jorden? sier Herren.</verse><verse id="25">Jeg har hørt hva de har sagt, de profetene som profeterer løgn i mitt navn og sier: Jeg har drømt! Jeg har drømt!</verse><verse id="26">Hvor lenge skal dette fortsette i hjertet til disse løgnprofetene som bærer fram sitt eget hjertes svik?</verse><verse id="27">Tenker de på å få mitt folk til å glemme mitt navn ved de drømmene som de forteller hverandre, slik som deres fedre glemte mitt navn for Ba’als skyld?</verse><verse id="28">Den profet som har en drøm, han får fortelle en drøm. Men den som har mitt ord, la ham trofast tale mitt ord! Hva har halmen å gjøre med kornet? sier Herren.</verse><verse id="29">Er ikke mitt ord som en ild, sier Herren, lik en hammer som knuser berg?</verse><verse id="30">Se, derfor kommer jeg over de profetene som stjeler mine ord fra hverandre, sier Herren.</verse><verse id="31">Se, jeg kommer over de profetene som bruker sin tunge og sier: Så sier Herren!</verse><verse id="32">Se, jeg kommer over dem som bærer fram løgndrømmer, sier Herren, som forteller dem og fører mitt folk vill ved sine løgner og ved sitt skryt. Jeg har ikke sendt dem og ikke gitt dem befaling, og de gjør ikke dette folket noe gagn, sier Herren.</verse><verse id="33">Og når dette folket eller en profet eller en prest spør deg: Hva er «Herrens byrde»? - da skal du si til dem hva byrden* er - og jeg vil kaste dere bort, sier Herren.</verse><verse id="34">Den profeten og den presten og den av folket som sier: “Herrens byrde”, - den mannen og hans hus vil jeg hjemsøke.</verse><verse id="35">Slik skal dere si hver til sin neste og hver til sin bror: Hva har Herren svart? Hva har Herren talt?</verse><verse id="36">Men «Herrens byrde» skal dere ikke nevne mer. For hver manns eget ord skal være hans byrde, fordi dere har forvansket den levende Guds, Herrens, hærskarenes Guds, vår Guds ord.</verse><verse id="37">Slik skal du si til profeten: Hva har Herren svart deg? Hva har Herren talt?</verse><verse id="38">Men dersom dere sier «Herrens byrde», da sier Herren så: Fordi dere bruker dette ordet «Herrens byrde», enda jeg sendte bud og sa: Dere skal ikke si «Herrens byrde»,</verse><verse id="39">se, derfor vil jeg helt glemme dere og kaste dere og den byen jeg ga dere og deres fedre, bort fra mitt åsyn.</verse><verse id="40">Og jeg vil legge på dere en evig skam og en evig vanære, som aldri skal bli glemt.</verse></chapter><chapter id="24"><verse id="1">Herren lot meg se dette synet: To kurver med fiken var stilt opp foran Herrens helligdom. Det var etter at Babels konge Nebukadnesar hadde bortført Judas konge Jekonja, Jojakims sønn, og Judas høvdinger og tømmermennene og smedene fra Jerusalem og ført dem til Babel.</verse><verse id="2">I den ene kurven var det meget gode fikener, slik som tidligfiken er, men i den andre kurven var det meget dårlige fikener, så dårlige at de kunne ikke spises.</verse><verse id="3">Og Herren sa til meg: Hva ser du, Jeremia? Jeg svarte: Fikener. De gode fikenene er meget gode, og de dårlige er meget dårlige, de er så dårlige at de ikke kan spises.</verse><verse id="4">Da kom Herrens ord til meg, og det lød så:</verse><verse id="5">Så sier Herren, Israels Gud: Som en gjør med disse gode fikenene, slik vil jeg se med velbehag på de bortførte av Juda, dem som jeg har sendt bort fra dette stedet til kaldeernes land.</verse><verse id="6">Jeg vil rette mine øyne mot dem med velbehag og føre dem tilbake til dette landet. Jeg vil bygge dem opp og ikke bryte dem ned, jeg vil plante dem og ikke rykke dem opp.</verse><verse id="7">Jeg vil gi dem hjerte til å kjenne at jeg er Herren. De skal være mitt folk, og jeg vil være deres Gud. For de skal vende om til meg av hele sitt hjerte.</verse><verse id="8">Og som en gjør med dårlige fikener, som er så dårlige at de ikke kan spises - ja, så sier Herren: slik vil jeg gjøre med Judas konge Sidkia og hans høvdinger og dem som er blitt igjen i Jerusalem, dem som er blitt igjen i dette landet, og dem som bor i landet Egypt.</verse><verse id="9">Jeg vil gjøre dem til et illevarslende skremsel for alle jordens riker, til hån og til et ordspråk, til spott og til forbannelse på alle de stedene jeg driver dem bort til.</verse><verse id="10">Jeg vil sende sverd, hungersnød og pest iblant dem til de blir helt utryddet av det landet jeg ga dem og deres fedre.</verse></chapter><chapter id="25"><verse id="1">Dette er det ordet som kom til Jeremia om hele Judas folk. Det kom i Judas konge Jojakims, Josjias sønns fjerde år, det er Babels konge Nebukadnesars første år.</verse><verse id="2">Og profeten Jeremia talte dette ordet til hele Judas folk og til alle Jerusalems innbyggere:</verse><verse id="3">Fra Judas konge Josjia, Amons sønns trettende år og like til denne dag, nå i tjuetre år, er Herrens ord kommet til meg. Jeg har talt til dere tidlig og sent, men dere hørte ikke.</verse><verse id="4">Herren sendte til dere alle sine tjenere, profetene, tidlig og sent. Men dere hørte ikke, og dere vendte ikke øret til for å høre.</verse><verse id="5">Han sa: Vend om, hver fra sin onde vei, og fra deres onde gjerninger! Så skal dere få bo i det landet Herren ga dere og deres fedre, fra evighet og til evighet.</verse><verse id="6">Følg ikke andre guder, så dere dyrker dem og tilber dem! Vekk ikke min harme ved deres egne henders verk, så jeg ikke skal gjøre dere noe ondt!</verse><verse id="7">Men dere hørte ikke på meg, sier Herren. Dere vakte min harme ved deres egne henders verk, til ulykke for dere selv.</verse><verse id="8">Derfor sier Herren, hærskarenes Gud: Fordi dere ikke har hørt på mine ord,</verse><verse id="9">se, så sender jeg bud og henter alle Nordens folkeslag, sier Herren. Jeg sender bud til Babels konge Nebukadnesar, min tjener, og jeg lar dem komme over dette landet og over dets innbyggere og over alle folkeslagene her omkring. Jeg slår dem med bann og gjør dem til en forferdelse og til en spott, og deres land gjør jeg til evige ørkener.</verse><verse id="10">Jeg lar fryds røst og gledes røst, brudgoms røst og bruds røst, lyd av kvern og lys av lampe bli borte hos dem.</verse><verse id="11">Hele dette landet skal bli til en ørken, til en ødemark, og disse folkeslagene skal tjene Babels konge i sytti år.</verse><verse id="12">Men når sytti år er til ende, vil jeg hjemsøke kongen i Babel og folket der, sier Herren, på grunn av deres misgjerninger. Og kaldeernes land vil jeg gjøre øde for evig.</verse><verse id="13">Alt det jeg har talt om dette landet, lar jeg komme over det - alt det som er skrevet i denne boken, det som Jeremia har profetert om alle folkeslagene.</verse><verse id="14">For mange folkeslag og store konger skal gjøre også dem til treller. Jeg vil gjengjelde dem etter deres gjerning og etter deres henders verk.</verse><verse id="15">For så sa Herren, Israels Gud, til meg: Ta av min hånd dette begeret fylt med min vredes vin, og gi alle de folkene jeg sender deg til, å drikke av det.</verse><verse id="16">De skal drikke og rave og te seg som gale på grunn av det sverdet jeg sender blant dem.</verse><verse id="17">Jeg tok da begeret av Herrens hånd, og jeg lot alle de folkene som Herren hadde sendt meg til, drikke av det:</verse><verse id="18">Jerusalem og byene i Juda og dets konger og dets høvdinger, for å gjøre dem til en ørken, til en ødemark, til en spott og til en forbannelse, slik som det er på denne dag,</verse><verse id="19">farao, kongen i Egypt, og hans tjenere og hans høvdinger og hele hans folk</verse><verse id="20">og alle hans fremmede undersåtter og alle kongene i landet Us og alle kongene i filistrenes land, i Asjkelon og Gasa og Ekron og det som er tilbake av Asjdod,</verse><verse id="21">og Edom og Moab og Ammons barn</verse><verse id="22">og alle Tyrus’ konger og alle Sidons konger og kongene over kystlandet på den andre siden av havet,</verse><verse id="23">og Dedan og Tema og Bus og alle med rundklipt hår</verse><verse id="24">og alle Arabias konger og alle kongene over de fremmede folk som bor i ørkenen,</verse><verse id="25">og alle Simris konger og alle Elams konger og alle Medias konger</verse><verse id="26">og alle Nordens konger, nær og fjern, den ene med den andre, og alle verdens riker utover hele jorden. Etter alle disse skal også Sjesaks konge drikke av det.</verse><verse id="27">Og du skal si til dem: Så sier Herren, hærskarenes Gud, Israels Gud: Drikk og bli drukne og spy og fall og reis dere ikke mer på grunn av det sverdet jeg sender blant dere.</verse><verse id="28">Men dersom de ikke vil ta begeret av din hånd og drikke, da skal du si til dem: Så sier Herren, hærskarenes Gud: Drikke skal dere!</verse><verse id="29">For se, den byen som er kalt med mitt navn, har jeg latt ulykken ramme først, og så skulle dere bli ustraffet? Nei, dere skal ikke bli ustraffet! For sverd kaller jeg hit over alle dem som bor på jorden, sier Herren, hærskarenes Gud.</verse><verse id="30">Alt dette skal du profetere for dem og si til dem: Herren skal brøle fra det høye og la sin røst høre fra sin hellige bolig. Ja, brøle skal han over sin beitemark. Han skal løfte et rop lik dem som tråkker vinpressen, over alle dem som bor på jorden.</verse><verse id="31">Lyden når til jordens ende. For Herren har strid med folkene, han går i rette med alt kjød. De ugudelige overgir han til sverdet, sier Herren.</verse><verse id="32">Så sier Herren, hærskarenes Gud: Se, ulykke går ut fra folk til folk. En svær storm reiser seg fra jordens ytterste ende.</verse><verse id="33">De som Herren har drept, skal på den dagen ligge fra jordens ene ende til den andre. Ingen skal gråte over dem, ingen skal samle dem opp og begrave dem, til gjødsel utover jorden skal de bli.</verse><verse id="34">Hyl, gjetere! Skrik og velt dere i støvet, dere som er de gjeveste av flokken! For tiden er kommet da dere skal slaktes. Jeg vil spre dere, og dere skal falle som et kostbart kar.</verse><verse id="35">Gjeterne skal ikke mer ha noe tilfluktssted, og de gjeveste av flokken skal ikke finne redning.</verse><verse id="36">Hør hvordan gjeterne skriker og de gjeveste i flokken hyler! For Herren ødelegger beitet for dem,</verse><verse id="37">de fredelige engene blir lagt øde av Herrens brennende vrede.</verse><verse id="38">Som en ung løve går han fram fra sitt skjul. Ja, deres land blir til en ødemark ved hans veldige sverd og hans brennende vrede.</verse></chapter><chapter id="26"><verse id="1">I begynnelsen av Judas konge Jojakims, Josjias sønns regjering, kom dette ordet fra Herren:</verse><verse id="2">Så sier Herren: Stå fram i forgården til Herrens hus. Tal til alle Judas byer, som kommer for å tilbe i Herrens hus, alle de ordene jeg har befalt deg å tale til dem! Utelat ikke et eneste ord!</verse><verse id="3">Kanskje de vil høre og vende om, hver fra sin onde vei. Så vil jeg angre det onde jeg tenker på å gjøre mot dem for deres onde gjerningers skyld.</verse><verse id="4">Du skal si til dem: Så sier Herren: Dersom dere ikke vil høre på meg, så dere følger den lov som jeg har gitt dere,</verse><verse id="5">så dere hører på mine tjenere profetenes ord, dem som jeg sender til dere både tidlig og sent, uten at dere hører,</verse><verse id="6">da vil jeg gjøre med dette huset som med Sjilo, og denne byen vil jeg gjøre til en forbannelse for alle jordens folkeslag.</verse><verse id="7">Prestene og profetene og hele folket hørte Jeremia tale disse ordene i Herrens hus.</verse><verse id="8">Da Jeremia var ferdig med å tale alt det Herren hadde befalt ham å tale til hele folket, grep de ham, prestene og profetene og hele folket, og de sa: Du skal dø!</verse><verse id="9">Hvorfor har du profetert i Herrens navn og sagt: Det skal gå med dette huset som med Sjilo! Og denne byen skal bli øde, uten innbyggere! - Og hele folket samlet seg mot Jeremia i Herrens hus.</verse><verse id="10">Da Judas høvdinger hørte dette, gikk de fra kongens hus opp til Herrens hus, og de satte seg i inngangen til Herrens nye port.</verse><verse id="11">Prestene og profetene sa til høvdingene og til alt folket: Denne mannen fortjener en dødsdom! For han har profetert mot denne byen, slik som dere har hørt med egne ører.</verse><verse id="12">Da sa Jeremia til alle høvdingene og til hele folket: Herren har sendt meg for å profetere mot dette huset og mot denne byen alt det dere har hørt.</verse><verse id="13">Så bedre nå deres veier og deres gjerninger og hør på Herrens, deres Guds røst! Så skal Herren angre det onde han har talt mot dere.</verse><verse id="14">Og jeg, se, jeg er i deres hånd. Gjør med meg slik som godt og rett er i deres øyne!</verse><verse id="15">Men det skal dere vite at dersom dere dreper meg, da fører dere uskyldig blod over dere selv og over denne byen og dens innbyggere, for Herren har i sannhet sendt meg til dere for at jeg skulle tale alle disse ordene for deres ører.</verse><verse id="16">Da sa høvdingene og hele folket til prestene og profetene: Denne mannen fortjener ikke noen dødsdom. For han har talt til oss i Herrens, vår Guds navn.</verse><verse id="17">Og noen av landets eldste sto opp og sa til hele folkesamlingen:</verse><verse id="18">Mika fra Moresjet profeterte i Judas konge Hiskias dager og sa til hele Judas folk: Så sier Herren, hærskarenes Gud: Sion skal pløyes som en åker, og Jerusalem skal bli til grushauger og tempelberget til skogbakker.</verse><verse id="19">Men Judas konge Hiskia og hele Juda - drepte de ham vel for dette? Fryktet han ikke Herren og bønnfalt ham, så Herren angret det onde han hadde talt mot dem? Og vi er i ferd med å føre en stor ulykke over oss selv!</verse><verse id="20">Det var også en annen mann som profeterte i Herrens navn, Uria, Sjemajas sønn, fra Kirjat-Jearim. Han profeterte mot denne byen og dette landet nøyaktig som Jeremia gjorde.</verse><verse id="21">Kong Jojakim og alle hans krigsmenn og alle høvdingene hørte hans ord, og kongen søkte å drepe ham. Men Uria fikk høre det og ble redd, og han flyktet og kom til Egypt.</verse><verse id="22">Da sendte kong Jojakim noen menn til Egypt - Elnatan, Akbors sønn, og noen andre menn med ham,</verse><verse id="23">og de hentet Uria fra Egypt og førte ham til kong Jojakim. Han lot ham drepe med sverd og kastet liket hans ut på fattigfolks gravplass.</verse><verse id="24">Men Akikam, Sjafans sønn, holdt sin hånd over Jeremia, så han ikke ble overgitt i folkets hånd for å bli drept.</verse></chapter><chapter id="27"><verse id="1">I begynnelsen av Judas konge Sidkias, Josjias sønns regjering, kom dette ordet til Jeremia fra Herren:</verse><verse id="2">Så sa Herren til meg: Lag deg bånd og åk, og legg dem på nakken din!</verse><verse id="3">Så skal du sende dem til Edoms konge og til Moabs konge og til Ammons barns konge og til Tyrus’ konge og til Sidons konge med de sendemennene som kommer til Jerusalem til Sidkia, Judas konge.</verse><verse id="4">Du skal befale dem å si til sine herrer: Så sier Herren, hærskarenes Gud, Israels Gud: Så skal dere si til deres herrer:</verse><verse id="5">Jeg har skapt jorden, menneskene og dyrene som er på jorden, ved min store kraft og ved min utrakte arm, og jeg gir den til ham som er den rette i mine øyne.</verse><verse id="6">Nå har jeg gitt alle disse landene i min tjener Nebukadnesars, Babel-kongens hånd. Også markens dyr har jeg gitt ham for at de skal tjene ham.</verse><verse id="7">Og alle folkeslag skal tjene ham og hans sønn og hans sønnesønn, inntil tiden kommer også for hans land. Da skal mange folkeslag og store konger gjøre ham til trell.</verse><verse id="8">Det folket og det riket som ikke vil tjene ham, Nebukadnesar, Babels konge, og som ikke vil bøye nakken under Babel-kongens åk, det folket vil jeg hjemsøke med sverd og hungersnød og pest, sier Herren, til jeg får gjort ende på dem ved hans hånd.</verse><verse id="9">Så skal dere ikke høre på deres profeter og spåmenn og på deres drømmere og varseltydere og trollmenn, som sier til dere: Dere kommer ikke til å tjene Babels konge!</verse><verse id="10">For det er løgn de profeterer for dere, slik at jeg må flytte dere fra deres land og drive dere bort, og dere må gå til grunne.</verse><verse id="11">Men det folket som bøyer sin nakke under Babel-kongens åk og tjener ham, det vil jeg la bli i ro i sitt land, sier Herren, og det skal få dyrke landet og bo i det.</verse><verse id="12">Til Judas konge Sidkia talte jeg de samme ord og sa: Bøy nakken under Babel-kongens åk og tjen ham og hans folk, så skal dere leve.</verse><verse id="13">Hvorfor vil dere dø, du og ditt folk, ved sverd, hunger og pest, slik som Herren har talt om det folket som ikke vil tjene Babels konge?</verse><verse id="14">Hør ikke på de profetene som sier til dere: Dere skal ikke komme til å tjene Babels konge! For det er løgn de profeterer for dere.</verse><verse id="15">Jeg har ikke sendt dem, sier Herren, men de profeterer løgn i mitt navn. Derfor må jeg drive dere bort, og dere må gå til grunne, dere og de profetene som profeterer for dere.</verse><verse id="16">Til prestene og til hele dette folket talte jeg og sa: Så sier Herren: Hør ikke på profetene når de profeterer for dere og sier: Se, karene fra Herrens hus skal føres tilbake fra Babel nå snart! For det er løgn de profeterer for dere.</verse><verse id="17">Hør ikke på dem, tjen Babels konge, så skal dere leve. Hvorfor skal denne byen bli til en ørken?</verse><verse id="18">Men dersom de er profeter, og dersom Herrens ord er hos dem, så la dem be Herren, hærskarenes Gud, at de karene som er blitt igjen i Herrens hus og i Judas konges hus og i Jerusalem, ikke må komme til Babel!</verse><verse id="19">For så sier Herren, hærskarenes Gud, om søylene og kobberhavet og fotstykkene og de andre tingene som er blitt igjen i denne byen,</verse><verse id="20">de som Babels konge Nebukadnesar ikke tok med seg da han bortførte Judas konge Jekonja, Jojakims sønn, fra Jerusalem til Babel sammen med alt storfolket i Juda og Jerusalem -</verse><verse id="21">så sier Herren, hærskarenes Gud, Israels Gud, om de karene som er blitt igjen i Herrens hus og i Judas konges hus og i Jerusalem:</verse><verse id="22">Til Babel skal de bli ført, og der skal de være til den dagen når jeg ser etter dem, sier Herren, og fører dem opp og lar dem komme tilbake til dette stedet.</verse></chapter><chapter id="28"><verse id="1">I det samme året, i begynnelsen av Judas konge Sidkias regjering, i det fjerde året, i den femte måneden, sa Hananja, Assurs sønn, profeten fra Gibeon, til meg i Herrens hus mens prestene og alt folket hørte på:</verse><verse id="2">Så sier Herren, hærskarenes Gud, Israels Gud: Jeg vil bryte i stykker Babel-kongens åk!</verse><verse id="3">Om to år fører jeg tilbake til dette stedet alle de karene i Herrens hus som Babels konge Nebukadnesar tok fra dette stedet og førte til Babel.</verse><verse id="4">Og Judas konge Jekonja, Jojakims sønn, og alle de bortførte fra Juda som er kommet til Babel, fører jeg tilbake til dette stedet, sier Herren. For jeg vil bryte Babel-kongens åk.</verse><verse id="5">Da sa profeten Jeremia til profeten Hananja så prestene og alt folket som sto i Herrens hus, hørte det -</verse><verse id="6">profeten Jeremia sa: Amen! Måtte Herren gjøre det! Måtte Herren oppfylle de ordene som du profeterte, så han fører karene fra Herrens hus og alle de bortførte tilbake fra Babel til dette stedet!</verse><verse id="7">Men hør nå dette ordet som jeg taler for dine og for alt folkets ører:</verse><verse id="8">De profetene som har vært før meg og før deg fra gammel tid, de profeterte mot mange land og mot store riker om krig og ulykke og pest.</verse><verse id="9">Men når en profet profeterer om fred, og hans ord går i oppfyllelse, da kan alle se at han er en profet som Herren i sannhet har sendt.</verse><verse id="10">Da tok profeten Hananja åket av profeten Jeremias nakke og brøt det i stykker.</verse><verse id="11">Og Hananja sa i alt folkets nærvær: Så sier Herren: Slik vil jeg om to år bryte i stykker Babel-kongen Nebukadnesars åk og ta det av alle folkeslags nakke! - Da gikk profeten Jeremia sin vei.</verse><verse id="12">Men etter at profeten Hananja hadde brutt i stykker åket og tatt det av profeten Jeremias nakke, kom Herrens ord til Jeremia, og det lød så:</verse><verse id="13">Gå og si til Hananja: Så sier Herren: Et åk av tre har du brutt i stykker, men i stedet for det har du laget et åk av jern.</verse><verse id="14">For så sier Herren, hærskarenes Gud, Israels Gud: Et åk av jern har jeg lagt på alle disse folkeslagenes nakke, for at de skal tjene Babels konge Nebukadnesar. Og de skal tjene ham. Også markens dyr har jeg gitt ham.</verse><verse id="15">Da sa profeten Jeremia til profeten Hananja: Hør nå, Hananja! Herren har ikke sendt deg, og du har fått dette folket til å sette sin lit til løgn.</verse><verse id="16">Derfor sier Herren så: Se, nå sender jeg deg bort fra jorden! I dette året skal du dø, fordi du har forkynt frafall fra Herren.</verse><verse id="17">Og profeten Hananja døde i det samme året, i den sjuende måneden.</verse></chapter><chapter id="29"><verse id="1">Dette er ordene i brevet som profeten Jeremia sendte fra Jerusalem til dem som var igjen av de eldste blant de bortførte, og til prestene og profetene og hele det folket som Nebukadnesar hadde bortført fra Jerusalem til Babel.</verse><verse id="2">Det var etter at kong Jekonja og kongens mor og hoffmennene, Judas og Jerusalems høvdinger, og håndverkerne og smedene var dratt bort fra Jerusalem.</verse><verse id="3">Han sendte brevet med Elasa, Sjafans sønn, og Gemarja, Hilkias sønn, som Judas konge Sidkia sendte til Babel, til Babels konge Nebukadnesar, og det lød så:</verse><verse id="4">Så sier Herren, hærskarenes Gud, Israels Gud, til alle dem som jeg har ført bort fra Jerusalem til Babel:</verse><verse id="5">Bygg hus og bo i dem! Plant hager og spis deres frukt!</verse><verse id="6">Ta dere koner og få sønner og døtre. Og ta koner til deres sønner og gift bort deres døtre, så de kan føde sønner og døtre. Bli tallrike der, og bli ikke færre!</verse><verse id="7">Søk den byens velferd som jeg har bortført dere til, og be for den til Herren! For når det går den vel, så går det dere vel.</verse><verse id="8">For så sier Herren, hærskarenes Gud, Israels Gud: La dere ikke narre av profetene og spåmennene som er hos dere! Lytt heller ikke til de drømmene som dere selv har!</verse><verse id="9">For løgn profeterer de for dere i mitt navn. Jeg har ikke sendt dem, sier Herren.</verse><verse id="10">For så sier Herren: Når sytti år er gått for Babel, vil jeg se til dere og oppfylle for dere mitt gode ord, at jeg vil føre dere tilbake til dette stedet.</verse><verse id="11">For jeg vet de tanker jeg tenker om dere, sier Herren. Det er fredstanker og ikke tanker til ulykke. Jeg vil gi dere fremtid og håp.</verse><verse id="12">Og dere skal påkalle meg og gå av sted og be til meg, og jeg vil høre på dere.</verse><verse id="13">Dere skal søke meg, og dere skal finne meg når dere søker meg av hele deres hjerte.</verse><verse id="14">Jeg vil la meg finne av dere, sier Herren. Jeg vil gjøre ende på deres fangenskap og samle dere fra alle de folkene og alle de stedene som jeg har drevet dere bort til, sier Herren, og jeg vil føre dere tilbake til det stedet som jeg førte dere bort fra.</verse><verse id="15">Dere sier: Herren har latt profeter stå fram for oss i Babel!</verse><verse id="16">Så sier Herren om kongen som sitter på Davids trone, og om alt folket som bor i denne byen, deres brødre, som ikke har dratt ut med dere blant de bortførte -</verse><verse id="17">så sier Herren, hærskarenes Gud: Se, jeg sender sverd, hunger og pest blant dem og gjør med dem som en gjør med dårlige fikener, som er så dårlige at de ikke kan spises.</verse></chapter><chapter id="30"/><chapter id="31"/><chapter id="32"/><chapter id="33"/><chapter id="34"/><chapter id="35"/><chapter id="36"/><chapter id="37"/><chapter id="38"/><chapter id="39"/><chapter id="40"/><chapter id="41"/><chapter id="42"/><chapter id="43"/><chapter id="44"/><chapter id="45"/><chapter id="46"/><chapter id="47"/><chapter id="48"/><chapter id="49"/><chapter id="50"/><chapter id="51"/><chapter id="52"/></book><book id="25" name="Klagesangene" shortname="lam"><chapter id="1"/><chapter id="2"/><chapter id="3"/><chapter id="4"/><chapter id="5"/></book><book id="26" name="Esekiel" shortname="ezk"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/><chapter id="17"/><chapter id="18"/><chapter id="19"/><chapter id="20"/><chapter id="21"/><chapter id="22"/><chapter id="23"/><chapter id="24"/><chapter id="25"/><chapter id="26"/><chapter id="27"/><chapter id="28"/><chapter id="29"/><chapter id="30"/><chapter id="31"/><chapter id="32"/><chapter id="33"/><chapter id="34"/><chapter id="35"/><chapter id="36"/><chapter id="37"/><chapter id="38"/><chapter id="39"/><chapter id="40"/><chapter id="41"/><chapter id="42"/><chapter id="43"/><chapter id="44"/><chapter id="45"/><chapter id="46"/><chapter id="47"/><chapter id="48"/></book><book id="27" name="Daniel" shortname="dan"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/></book><book id="28" name="Hosea" shortname="hos"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/></book><book id="29" name="Joel" shortname="jol"><chapter id="1"/><chapter id="2"/><chapter id="3"/></book><book id="30" name="Amos" shortname="amo"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/></book><book id="31" name="Obadja" shortname="oba"><chapter id="1"/></book><book id="32" name="Jona" shortname="jon"><chapter id="1"/><chapter id="2"/><chapter id="3"/><chapter id="4"/></book><book id="33" name="Mika" shortname="mic"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/></book><book id="34" name="Nahum" shortname="nam"><chapter id="1"/><chapter id="2"/><chapter id="3"/></book><book id="35" name="Habakkuk" shortname="hab"><chapter id="1"/><chapter id="2"/><chapter id="3"/></book><book id="36" name="Sefanja" shortname="zep"><chapter id="1"/><chapter id="2"/><chapter id="3"/></book><book id="37" name="Haggai" shortname="hag"><chapter id="1"/><chapter id="2"/></book><book id="38" name="Sakarja" shortname="zec"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/></book><book id="39" name="Malaki" shortname="mal"><chapter id="1"/><chapter id="2"/><chapter id="3"/><chapter id="4"/></book><book id="40" name="Matteus" shortname="mat"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/><chapter id="17"/><chapter id="18"/><chapter id="19"/><chapter id="20"/><chapter id="21"/><chapter id="22"/><chapter id="23"/><chapter id="24"/><chapter id="25"/><chapter id="26"/><chapter id="27"/><chapter id="28"/></book><book id="41" name="Markus" shortname="mrk"><chapter id="1"/><chapter id="2"/><chapter id="3"/><chapter id="4"/><chapter id="5"/><chapter id="6"/><chapter id="7"/><chapter id="8"/><chapter id="9"/><chapter id="10"/><chapter id="11"/><chapter id="12"/><chapter id="13"/><chapter id="14"/><chapter id="15"/><chapter id="16"/></book><book id="42" name="Lukas" shortname="luk"><chapter id="1"><verse id="1">Ettersom mange alt har tatt seg fore å nedtegne historien om de ting som er blitt fullført blant oss,</verse><verse id="2">slik de har overgitt det til oss, de som fra begynnelsen var øyenvitner og Ordets tjenere,</verse><verse id="3">så har også jeg nå gått nøye gjennom alt sammen fra begynnelsen av, og besluttet meg for å skrive det ned i sammenheng for deg, gjeveste Teofilus,</verse><verse id="4">for at du skal lære å kjenne hvor pålitelige de lærdommene er som du er blitt undervist i.</verse><verse id="5">I de dager, da Herodes* var konge i Jødeland, var det en prest som hette Sakarja, av Abias skift. Hans kone var av Arons døtre, og hun hette Elisabet.</verse><verse id="6">Begge var rettferdige for Gud og vandret ulastelig etter alle Herrens bud og forskrifter.</verse><verse id="7">De hadde ikke barn, for Elisabet var ufruktbar, og begge var kommet langt opp i årene.</verse><verse id="8">Så skjedde det, da turen var kommet til hans skift, og han gjorde prestetjeneste for Gud,</verse><verse id="9">at det falt på ham ved loddtrekning - slik skikken var i prestetjenesten - å gå inn i Herrens tempel og brenne røkelse.</verse><verse id="10">Hele folkemengden sto utenfor og ba i røkofferets stund.</verse><verse id="11">Da viste en Herrens engel seg for ham, han sto på høyre side av røkofferalteret.</verse><verse id="12">Sakarja ble forferdet da han så ham, og frykt falt på ham.</verse><verse id="13">Men engelen sa til ham: Frykt ikke, Sakarja! For din bønn er hørt. Din hustru, Elisabet, skal føde deg en sønn, og du skal gi ham navnet Johannes.</verse><verse id="14">Han skal bli deg til glede og fryd, og mange skal glede seg over hans fødsel.</verse><verse id="15">For han skal være stor for Herren. Vin og sterk drikk skal han ikke drikke, og han skal bli fylt av Den Hellige Ånd like fra sin mors liv,</verse><verse id="16">og mange av Israels barn skal han omvende til Herren deres Gud.</verse><verse id="17">Han skal gå foran ham i Elias ånd og kraft, for å vende fedres hjerter til barn og ulydige til rettferdiges sinnelag. Han skal forberede et folk vel skikket for Herren.</verse><verse id="18">Sakarja sa til engelen: Hvordan skal jeg vite dette? Jeg er jo gammel, og min kone er kommet langt opp i årene.</verse><verse id="19">Engelen svarte og sa til ham: Jeg er Gabriel, som står for Guds åsyn. Jeg er sendt for å tale til deg og bringe deg dette gledesbudet.</verse><verse id="20">Se, du skal bli stum og ikke kunne tale før den dagen når dette skjer, fordi du ikke trodde mine ord, som skal bli oppfylt i sin tid.</verse><verse id="21">Folket sto og ventet på Sakarja og undret seg over at han drøyde så lenge i templet.</verse><verse id="22">Men da han kom ut, kunne han ikke tale til dem. De skjønte da at han hadde sett et syn i templet. Han gjorde tegn til dem, men var og ble stum.</verse><verse id="23">Da så dagene for hans prestetjeneste var fullført, dro han hjem til sitt hus.</verse><verse id="24">Men en tid etter dette ble hans kone Elisabet med barn. Hun trakk seg tilbake i ensomhet i fem måneder, og sa:</verse><verse id="25">Slik har Herren gjort det for meg i de dager da han så til meg for å ta bort min vanære blant mennesker.</verse><verse id="26">Men i den sjette måneden ble engelen Gabriel sendt av Gud til en by i Galilea som heter Nasaret,</verse><verse id="27">til en jomfru som var forlovet med en mann som hette Josef, av Davids ætt. Og jomfruens navn var Maria.</verse><verse id="28">Engelen kom inn til henne og sa: Vær hilset, du som har fått nåde! Herren er med deg, velsignet er du blant kvinner!</verse><verse id="29">Men hun ble forferdet over hans ord og grunnet på hva slags hilsen dette kunne være.</verse><verse id="30">Og engelen sa til henne: Frykt ikke, Maria! For du har funnet nåde hos Gud.</verse><verse id="31">Se, du skal bli med barn og føde en sønn, og du skal gi ham navnet Jesus.</verse><verse id="32">Han skal være stor og kalles Den Høyestes Sønn. Gud Herren skal gi ham hans far Davids trone,</verse><verse id="33">og han skal være konge over Jakobs hus til evig tid, og det skal ikke være ende på hans kongedømme.</verse><verse id="34">Men Maria sa til engelen: Hvordan skal dette gå til da jeg ikke vet av mann?</verse><verse id="35">Engelen svarte og sa til henne: Den Hellige Ånd skal komme over deg, og Den Høyestes kraft skal overskygge deg. Derfor skal også det hellige som blir født, kalles Guds Sønn.</verse><verse id="36">Og se, Elisabet, din slektning, har også unnfanget en sønn i sin høye alder. Hun som ble kalt ufruktbar, er nå alt i sjette måned.</verse><verse id="37">For ingenting er umulig for Gud.</verse><verse id="38">Da sa Maria: Se, jeg er Herrens tjenerinne. Det skje meg etter ditt ord! - Og engelen forlot henne.</verse><verse id="39">Men Maria brøt opp i de dager og skyndte seg til fjellbygdene, til en by i Juda.</verse><verse id="40">Hun kom inn i Sakarjas hus og hilste på Elisabet.</verse><verse id="41">Og det skjedde at da Elisabet hørte Marias hilsen, da sprang barnet i hennes liv. Elisabet ble fylt med Den Hellige Ånd.</verse><verse id="42">Hun ropte med høy røst og sa: Velsignet er du blant kvinner, og velsignet er frukten av ditt morsliv!</verse><verse id="43">Hvordan kan dette hende meg at min Herres mor kommer til meg?</verse><verse id="44">For se, da lyden av din hilsen nådde mitt øre, sprang barnet i mitt liv av fryd!</verse><verse id="45">Salig er hun som trodde! For fullbyrdet skal det bli som er sagt henne av Herren.</verse><verse id="46">Og Maria sa: Min sjel opphøyer Herren,</verse><verse id="47">og min ånd fryder seg i Gud, min Frelser,</verse><verse id="48">fordi han har sett til sin tjenerinnes ringhet. For se, fra nå av skal alle slekter prise meg salig,</verse><verse id="49">fordi han har gjort store ting mot meg, han, den mektige, og hellig er hans navn.</verse><verse id="50">Hans miskunn er fra slekt til slekt over dem som frykter ham.</verse><verse id="51">Han gjorde storverk med sin arm, han spredte dem som var overmodige i sitt hjertes tanker.</verse><verse id="52">Han støtte mektige ned av deres troner og opphøyet de små.</verse><verse id="53">Hungrende mettet han med gode gaver, men rikfolk sendte han tomhendte bort.</verse><verse id="54">Han tok seg av Israel, sin tjener, for å komme i hu sin miskunn,</verse><verse id="55">- slik han hadde talt til våre fedre - mot Abraham og hans ætt, til evig tid.</verse><verse id="56">Og Maria ble hos henne omkring tre måneder. Så vendte hun hjem til sitt hus.</verse><verse id="57">Tiden var nå kommet da Elisabet skulle føde, og hun fødte en sønn.</verse><verse id="58">Og da hennes naboer og slektninger fikk høre at Herren hadde vist sin store miskunnhet mot henne, gledet de seg sammen med henne.</verse><verse id="59">På den åttende dagen skjedde det så at de kom for å omskjære barnet, og de ville kalle ham Sakarja etter faren.</verse><verse id="60">Men da tok hans mor til orde og sa: Nei, han skal hete Johannes!</verse><verse id="61">De sa til henne: Det er da ingen i slekten din som har det navnet.</verse><verse id="62">De gjorde så tegn til hans far for å få vite hva han ville at barnet skulle hete.</verse><verse id="63">Han ba da om en tavle, og skrev disse ordene: Johannes er navnet hans. Og de undret seg alle.</verse><verse id="64">Men i det samme ble hans munn åpnet og hans tunge løst, og han talte og lovet Gud.</verse><verse id="65">Og det kom frykt over alle som bodde der omkring, og i hele fjellandet i Judea talte de med hverandre om alt dette som hadde hendt.</verse><verse id="66">Alle som hørte om det, la seg det på hjertet, og de sa: Hva skal det da bli av dette barnet? For Herrens hånd var med ham.</verse><verse id="67">Og hans far, Sakarja, ble fylt av Den Hellige Ånd, han talte profetisk og sa:</verse><verse id="68">Lovet være Herren, Israels Gud, fordi han så til sitt folk og forløste det!</verse><verse id="69">Han oppreiste for oss et frelsens horn i sin tjener Davids hus,</verse><verse id="70">slik han fra gammel tid av har talt ved sine hellige profeters munn -</verse><verse id="71">en frelse fra våre fiender og fra alle deres hånd som hater oss,</verse><verse id="72">for å gjøre miskunn mot våre fedre og komme sin hellige pakt i hu,</verse><verse id="73">det løftet han ga Abraham, vår far, med ed,</verse><verse id="74">om å fri oss fra våre fienders hånd og gi oss å tjene ham uten frykt</verse><verse id="75">i hellighet og rettferd for hans åsyn alle vårt livs dager.</verse><verse id="76">Og du, barn, skal kalles Den Høyestes profet. For du skal gå fram for Herrens åsyn for å rydde hans veier,</verse><verse id="77">for å lære hans folk frelse å kjenne ved at deres synder blir forlatt,</verse><verse id="78">på grunn av vår Guds inderlige miskunnhet, som lot soloppgang fra det høye gjeste oss,</verse><verse id="79">for å lyse for dem som sitter i mørke og dødsskygge, for å styre våre føtter inn på fredens vei.</verse><verse id="80">Men barnet vokste opp og ble sterkt i ånden. Han var i ødemarken til den dagen da han skulle stå fram for Israel.</verse></chapter><chapter id="2"><verse id="1">Og det skjedde i de dager at det gikk ut et bud fra keiser Augustus at all verden skulle skrives inn i manntall.</verse><verse id="2">Dette var den første innskrivning, i den tid Kvirinius var landshøvding i Syria.</verse><verse id="3">Og alle gikk for å la seg innskrive, hver til sin by.</verse><verse id="4">Også Josef dro opp fra Galilea, fra byen Nasaret, til Judea, til Davids by, som heter Betlehem, fordi han var av Davids hus og ætt,</verse><verse id="5">for å la seg innskrive sammen med Maria, sin forlovede, som var med barn.</verse><verse id="6">Men det skjedde mens de var der, da kom tiden da hun skulle føde.</verse><verse id="7">Og hun fødte sin sønn, den førstefødte. Hun svøpte ham og la ham i en krybbe, fordi det ikke var rom for dem i herberget.</verse><verse id="8">Det var noen gjetere der på stedet som var ute på marken og holdt nattevakt over flokken sin.</verse><verse id="9">Og se, en Herrens engel sto hos dem, og Herrens herlighet lyste om dem. Og de ble meget forferdet.</verse><verse id="10">Men engelen sa til dem: Frykt ikke! For se, jeg forkynner dere en stor glede - en glede for alt folket.</verse><verse id="11">I dag er det født dere en frelser, som er Messias, Herren - i Davids by.</verse><verse id="12">Og dette skal dere ha til tegn: Dere skal finne et barn som er svøpt og ligger i en krybbe.</verse><verse id="13">Og med ett var det sammen med engelen en himmelsk hærskare, som lovpriste Gud og sa:</verse><verse id="14">Ære være Gud i det høyeste, og fred på jorden, i mennesker Guds velbehag.</verse><verse id="15">Og det skjedde, da englene var fart opp fra dem til himmelen, da sa gjeterne til hverandre: La oss nå gå rett til Betlehem og se dette som har skjedd, det som Herren har kunngjort oss.</verse><verse id="16">De skyndte seg av sted, og de fant både Maria og Josef, og barnet som lå i krybben.</verse><verse id="17">Da de hadde sett det, fortalte de om det ordet som var talt til dem om dette barnet.</verse><verse id="18">Og alle som hørte det, undret seg over det som ble sagt dem av gjeterne.</verse><verse id="19">Men Maria tok vare på alle disse ordene og grunnet på dem i sitt hjerte.</verse><verse id="20">Gjeterne vendte så tilbake, og de priste og lovet Gud for alt det de hadde hørt og sett, slik det var blitt sagt dem.</verse><verse id="21">Da åtte dager var gått, og han skulle omskjæres, fikk han navnet Jesus, som han var kalt av engelen før han ble unnfanget i mors liv.</verse><verse id="22">Og da deres renselsesdager etter Moseloven var til ende, tok de ham med opp til Jerusalem for å fremstille ham for Herren,</verse><verse id="23">slik det står skrevet i Herrens lov: Alt av mannkjønn som åpner mors liv, skal kalles hellig for Herren.</verse><verse id="24">Og de skulle gi det offeret som Herrens lov foreskriver, et par turtelduer eller to dueunger.</verse><verse id="25">Og se, det var en mann i Jerusalem som hette Simeon, en rettferdig og gudfryktig mann. Han ventet på Israels trøst, og Den Hellige Ånd var over ham.</verse><verse id="26">Det var åpenbart for ham av Den Hellige Ånd at han ikke skulle se døden før han hadde sett Herrens Messias.</verse><verse id="27">Han kom til templet, drevet av Ånden. Da foreldrene kom inn med barnet Jesus for å gjøre med ham som skikken var etter loven,</verse><verse id="28">tok Simeon ham i armene sine og lovet Gud, og sa:</verse><verse id="29">Herre, nå kan du la din tjener fare herfra i fred, etter ditt ord,</verse><verse id="30">for mine øyne har sett din frelse,</verse><verse id="31">som du har beredt for alle folks åsyn,</verse><verse id="32">et lys til åpenbaring for hedningene, og en herlighet for ditt folk Israel.</verse><verse id="33">Og Josef og hans mor undret seg over det som ble sagt om ham.</verse><verse id="34">Og Simeon velsignet dem og sa til hans mor, Maria: Se, denne er satt til fall og oppreisning for mange i Israel, og til et tegn som blir motsagt,</verse><verse id="35">men også din egen sjel skal et sverd gjennombore, for at mange hjerters tanker skal bli åpenbart.</verse><verse id="36">Og det var en profetinne der, Anna, Fanuels datter, av Asjers stamme. Hun var kommet høyt opp i årene. Etter sin jomfrutid hadde hun levd sju år med sin mann.</verse><verse id="37">Deretter hadde hun levd som enke til en alder av åttifire år. Hun forlot aldri templet, men tjente Gud i faste og bønn dag og natt.</verse><verse id="38">I samme stund sto også hun fram og lovpriste Gud, og hun talte om ham til alle dem som ventet på forløsning for Jerusalem.</verse><verse id="39">Da de hadde fullført alt etter Herrens lov, vendte de tilbake til Galilea, til sin by Nasaret.</verse><verse id="40">Men barnet vokste og ble sterkt, han ble fylt av visdom, og Guds velbehag var over ham.</verse><verse id="41">Hvert år dro foreldrene hans til Jerusalem til påskefesten.</verse><verse id="42">Og da han var tolv år gammel, dro de dit opp, som skikken var ved høytiden.</verse><verse id="43">Og da de hadde vært der disse dagene til ende og de dro hjem igjen, ble barnet Jesus tilbake i Jerusalem, og foreldrene hans visste det ikke.</verse><verse id="44">Men da de trodde at han var i reisefølget, gikk de en dagsreise fram og lette etter ham blant slektninger og kjente.</verse><verse id="45">Da de ikke fant ham, vendte de tilbake til Jerusalem og lette etter ham.</verse><verse id="46">Og det skjedde etter tre dager at de fant ham i templet. Der satt han midt blant lærerne og hørte på dem og spurte dem.</verse><verse id="47">Og alle som hørte ham, var forundret over hans forstand og over de svarene han ga.</verse><verse id="48">Da de så ham, ble de forundret, og hans mor sa: Barn, hvorfor gjorde du dette mot oss? Se, din far og jeg har engstet oss og lett etter deg.</verse><verse id="49">Og han sa til dem: Hvorfor lette dere etter meg? Visste dere ikke at jeg må være i min Fars hus?</verse><verse id="50">Men de forsto ikke det ordet han talte til dem.</verse><verse id="51">Så gikk han med dem og kom til Nasaret, og han var lydig mot dem. Men hans mor gjemte alle disse ordene i sitt hjerte.</verse><verse id="52">Og Jesus gikk fram i visdom og alder og i velvilje hos Gud og mennesker.</verse></chapter><chapter id="3"><verse id="1">I det femtende året av keiser Tiberius’ regjering, mens Pontius Pilatus var landshøvding i Judea, Herodes* fjerdingsfyrste i Galilea, hans bror Filip fjerdingsfyrste i landene Iturea og Trakonitis, og Lysanias fjerdingsfyrste i Abilene,</verse><verse id="2">og mens Annas og Kaifas var yppersteprester, - da kom Guds ord til Johannes, Sakarjas sønn, i ørkenen.</verse><verse id="3">Og han dro omkring i hele landet ved Jordan og forkynte omvendelses dåp til syndenes forlatelse,</verse><verse id="4">som det står skrevet i boken med profeten Jesajas ord: Det er en røst av en som roper i ørkenen: Rydd Herrens vei, gjør hans stier rette!</verse><verse id="5">Hver dal skal fylles opp, hvert fjell og hver haug skal senkes. Det krokete skal rettes ut, og de ujevne veier skal bli jevne.</verse><verse id="6">Og alt kjød skal se Guds frelse.</verse><verse id="7">Han sa da til folket som dro ut til ham for å bli døpt av ham: Ormeyngel! Hvem lærte dere å flykte fra den kommende vrede?</verse><verse id="8">Bær da frukt som er omvendelsen verdig! Begynn ikke å si til dere selv: Vi har Abraham til far! For jeg sier dere: Gud kan vekke opp barn for Abraham av disse steinene.</verse><verse id="9">Øksen ligger allerede ved roten av trærne. Hvert tre som ikke bærer god frukt, blir hogd ned og kastet på ilden.</verse><verse id="10">Folket spurte ham og sa: Hva skal vi da gjøre?</verse><verse id="11">Han svarte dem og sa: Den som har to kapper, skal dele med den som ingen har. Og den som har mat, skal gjøre likeså.</verse><verse id="12">Også noen tollere kom for å bli døpt, og de sa til ham: Mester, hva skal vi gjøre?</verse><verse id="13">Han sa til dem: Krev ikke inn mer enn det dere har fått pålegg om!</verse><verse id="14">Også noen soldater spurte ham og sa: Og vi, hva skal vi gjøre? Han sa til dem: Press ikke penger av noen med vold eller falske anklager, og la dere nøye med den lønnen dere har.</verse><verse id="15">Folket gikk nå i forventning, og i sitt hjerte grunnet alle på om Johannes kanskje skulle være Messias.</verse><verse id="16">Da svarte Johannes dem alle og sa: Jeg døper dere med vann, men han kommer som er sterkere enn jeg. Jeg er ikke engang verdig til å løse skoremmen hans. Han skal døpe dere med Den Hellige Ånd og ild.</verse><verse id="17">Han har sin kasteskovl i hånden for å rense sin treskeplass og samle hveten i låven. Men agnene skal han brenne opp med uslokkelig ild.</verse><verse id="18">Han ga også mange andre formaninger til folket, og forkynte evangeliet for dem.</verse><verse id="19">Men fjerdingsfyrsten Herodes ble refset av ham på grunn av sin brorkone Herodias, og for alt det onde Herodes hadde gjort.</verse><verse id="20">Han la da også dette til alt det andre, at han kastet Johannes i fengsel.</verse><verse id="21">Men det skjedde, da alt folket lot seg døpe, og Jesus var blitt døpt og ba, da åpnet himmelen seg.</verse><verse id="22">Og Den Hellige Ånd kom ned over ham i legemlig skikkelse, som en due, og det lød en røst fra himmelen: Du er min Sønn, den elskede. I deg har jeg velbehag.</verse><verse id="23">Og Jesus selv var omkring tretti år da han begynte sin gjerning. Han var, etter det folk holdt ham for, sønn av Josef, sønn av Eli,</verse><verse id="24">sønn av Mattat, sønn av Levi, sønn av Melki, sønn av Jannai, sønn av Josef,</verse><verse id="25">sønn av Mattatias, sønn av Amos, sønn av Nahum, sønn av Esli, sønn av Naggai,</verse><verse id="26">sønn av Ma’at, sønn av Mattatias, sønn av Simei, sønn av Josek, sønn av Joda,</verse><verse id="27">sønn av Johanan, sønn av Resa, sønn av Serubabel, sønn av Sjealtiel, sønn av Neri,</verse><verse id="28">sønn av Melki, sønn av Addi, sønn av Kosam, sønn av Elmadam, sønn av Er,</verse><verse id="29">sønn av Josva, sønn av Elieser, sønn av Jorim, sønn av Mattat, sønn av Levi,</verse><verse id="30">sønn av Simeon, sønn av Juda, sønn av Josef, sønn av Jonam, sønn av Eljakim,</verse><verse id="31">sønn av Melea, sønn av Manna, sønn av Mattata, sønn av Natan, sønn av David,</verse><verse id="32">sønn av Isai, sønn av Obed, sønn av Boas, sønn av Salmon, sønn av Nahson,</verse><verse id="33">sønn av Aminadab, sønn av Ram, sønn av Hesron, sønn av Peres, sønn av Juda,</verse><verse id="34">sønn av Jakob, sønn av Isak, sønn av Abraham, sønn av Tarah, sønn av Nakor,</verse><verse id="35">sønn av Serug, sønn av Re’u, sønn av Peleg, sønn av Eber, sønn av Sjelah,</verse><verse id="36">sønn av Kenan, sønn av Arpaksad, sønn av Sem, sønn av Noah, sønn av Lamek,</verse><verse id="37">sønn av Metusalah, sønn av Enok, sønn av Jared, sønn av Malalael, sønn av Kenan,</verse><verse id="38">sønn av Enosj, sønn av Set, sønn av Adam, Guds sønn.</verse></chapter><chapter id="4"><verse id="1">Fylt av Den Hellige Ånd vendte Jesus tilbake fra Jordan, og han ble av Ånden ført omkring i ørkenen.</verse><verse id="2">I førti dager ble han fristet av djevelen. I disse dagene spiste han ikke noe, og da de var til ende, ble han sulten.</verse><verse id="3">Da sa djevelen til ham: Er du Guds Sønn, da si til denne steinen at den skal bli til brød!</verse><verse id="4">Jesus svarte ham: Det står skrevet: Mennesket lever ikke av brød alene, men av hvert Guds ord.</verse><verse id="5">Djevelen førte ham da opp på et høyt fjell og viste ham alle verdens riker i et øyeblikk.</verse><verse id="6">Og djevelen sa til ham: Til deg vil jeg gi makten over alt dette og disse rikenes herlighet. For til meg er det overgitt, og jeg gir det til hvem jeg vil.</verse><verse id="7">Om du bare ville falle ned og tilbe meg, da skal det alt sammen være ditt.</verse><verse id="8">Men Jesus svarte og sa til ham: Det står skrevet: Herren din Gud skal du tilbe, og ham alene skal du tjene.</verse><verse id="9">Så førte han ham til Jerusalem og stilte ham på templets øverste hjørne. Og han sa til ham: Er du Guds Sønn, så kast deg ned herfra!</verse><verse id="10">For det står skrevet: Han skal gi sine engler befaling om deg at de skal bevare deg,</verse><verse id="11">og de skal bære deg på hendene for at du ikke skal støte din fot mot noen stein.</verse><verse id="12">Men Jesus svarte og sa til ham: Det er sagt: Du skal ikke friste Herren din Gud!</verse><verse id="13">Da djevelen hadde fullført hele fristelsen, gikk han bort fra ham inntil en laglig tid.</verse><verse id="14">I Åndens kraft vendte Jesus tilbake til Galilea, og ryktet om ham kom ut over hele landet der omkring.</verse><verse id="15">Og han lærte i synagogene deres, og ble prist av alle.</verse><verse id="16">Og han kom til Nasaret, hvor han var oppfostret. På sabbatsdagen gikk han inn i synagogen, slik han pleide å gjøre, og sto opp for å lese for dem.</verse><verse id="17">De ga ham da profeten Jesajas bok, og da han hadde åpnet boken, fant han stedet der det står skrevet:</verse><verse id="18">Herrens Ånd er over meg, for han har salvet meg til å forkynne evangeliet for fattige. Han har sendt meg for å forkynne for fanger at de skal få frihet og for blinde at de skal få syn, for å sette undertrykte fri,</verse><verse id="19">for å forkynne et nådens år fra Herren.</verse><verse id="20">Han lukket boken, ga den til tjeneren og satte seg. Alle som var i synagogen hadde øynene sine festet på ham.</verse><verse id="21">Han begynte så med å si til dem: I dag er dette Skriftens ord blitt oppfylt for ørene deres.</verse><verse id="22">Alle ga ham vitnesbyrd og undret seg over de nådens ord som lød fra hans munn. Og de sa: Er ikke dette Josefs sønn?</verse><verse id="23">Da sa Jesus til dem: Dere vil sikkert si til meg dette ordspråket: Lege, leg deg selv! Alt dette som vi har hørt er skjedd i Kapernaum, gjør det også her på hjemstedet ditt!</verse><verse id="24">Men han sa: Sannelig sier jeg dere: Ingen profet blir godtatt på sitt hjemsted.</verse><verse id="25">Sannelig sier jeg dere: Det var mange enker i Israel i Elias dager, den gang himmelen var lukket i tre år og seks måneder, da det ble stor hungersnød over hele landet.</verse><verse id="26">Men ikke til noen av dem ble Elia sendt, bare til en enke i Sarepta i Sidons land.</verse><verse id="27">Og mange spedalske var det i Israel på profeten Elisjas tid. Men ingen av dem ble renset, bare syreren Na’aman.</verse><verse id="28">Alle i synagogen ble fylt av harme da de hørte dette.</verse><verse id="29">De reiste seg og drev ham ut av byen, og førte ham ut mot pynten av det fjellet som byen deres var bygd på, for å styrte ham utfor stupet.</verse><verse id="30">Men han gikk midt gjennom flokken og dro bort.</verse><verse id="31">Han dro ned til Kapernaum, en by i Galilea, og lærte dem der på sabbaten.</verse><verse id="32">De var slått av undring over hans lære, for hans tale var med myndighet.</verse><verse id="33">I synagogen var det en mann som var besatt av en uren ånd, og han ropte med høy røst:</verse><verse id="34">Å! Hva har vi med deg å gjøre, Jesus fra Nasaret? Du er kommet for å ødelegge oss! Jeg vet hvem du er, du Guds Hellige!</verse><verse id="35">Men Jesus truet den og sa: Ti stille og far ut av ham! Den onde ånden kastet mannen ned midt iblant dem, og for så ut av ham uten å skade ham.</verse><verse id="36">Da kom det forferdelse over dem alle, de samtalte med hverandre og sa: Hva er dette for et ord? Med myndighet og kraft befaler han de urene åndene, og de farer ut.</verse><verse id="37">Og ryktet om ham kom ut til hvert sted i omegnen.</verse><verse id="38">Han sto så opp og forlot synagogen, og han kom inn i Simons hus. Men Simons svigermor lå syk med høy feber, og de ba ham hjelpe henne.</verse><verse id="39">Han trådte da til og sto over henne og truet feberen, og den forlot henne. Straks sto hun opp og tjente dem.</verse><verse id="40">Men ved solnedgang kom alle med sine syke, som led av mange slags sykdommer, og de førte dem til ham. Og han la hendene på hver enkelt av dem og helbredet dem.</verse><verse id="41">Også onde ånder for ut av mange, mens de ropte og sa: Du er Guds Sønn! Og han truet dem og tillot dem ikke å tale, fordi de visste at han var Messias.</verse><verse id="42">Da det var blitt dag, gikk han ut og dro bort til et øde sted. Folket lette etter ham, og de kom til ham og holdt på ham for at han ikke skulle gå fra dem.</verse><verse id="43">Men han sa til dem: Også i de andre byene må jeg forkynne evangeliet om Guds rike, for til det er jeg utsendt.</verse><verse id="44">Og han forkynte i synagogene i Galilea.</verse></chapter><chapter id="5"><verse id="1">Så skjedde det at folket trengte seg sammen om ham for å høre Guds ord. Og han sto ved Gennesaret-sjøen.</verse><verse id="2">Da så han to båter som lå ved stranden. Fiskerne var gått ut av dem; de holdt på å skylle garna.</verse><verse id="3">Han gikk da om bord i en av båtene, som tilhørte Simon, og ba ham legge litt ut fra land. Og han satte seg og lærte folket fra båten.</verse><verse id="4">Da han sluttet å tale, sa han til Simon: Legg ut på dypet og kast ut garna til fangst!</verse><verse id="5">Simon svarte og sa til ham: Mester, vi har strevd hele natten og ikke fått noe. Men på ditt ord vil jeg kaste ut garna.</verse><verse id="6">De gjorde så, og de fanget så mye fisk at garna holdt på å revne.</verse><verse id="7">De vinket da til lagsbrødrene i den andre båten at de skulle komme og ta i med dem. De kom, og de fylte begge båtene slik at de holdt på å synke.</verse><verse id="8">Men da Simon Peter så dette, falt han ned for Jesu knær og sa: Herre, gå fra meg, for jeg er en syndig mann!</verse><verse id="9">For redsel kom over ham og alle dem som var sammen med ham, over fiskefangsten de hadde fått.</verse><verse id="10">Likedan var det med Sebedeus-sønnene, Jakob og Johannes, som var i lag med Simon. Men Jesus sa til Simon: Frykt ikke! Fra nå av skal du fange mennesker.</verse><verse id="11">De rodde da båtene til lands, og de forlot alt og fulgte ham.</verse><verse id="12">Og det skjedde, mens han var i en av byene, se, da var det en mann der som var full av spedalskhet. Da han fikk se Jesus, falt han ned på sitt ansikt, ba ham og sa: Herre, om du vil, kan du rense meg!</verse><verse id="13">Han rakte ut hånden, rørte ved ham og sa: Jeg vil, bli ren! Og straks forlot spedalskheten ham.</verse><verse id="14">Og han bød ham at han ikke skulle si det til noen: Men gå og vis deg for presten, og bær fram renselsesofferet, slik Moses har påbudt, til vitnesbyrd for dem.</verse><verse id="15">Men ordet om ham kom bare enda mer ut, og mye folk kom for å høre og for å bli helbredet for sine sykdommer.</verse><verse id="16">Men han dro seg tilbake til øde steder og var der i bønn.</verse><verse id="17">En av dagene mens han lærte, satt det noen fariseere og skriftlærde der. De var kommet fra hver by i Galilea og Judea og Jerusalem. Og Herrens kraft var hos ham til å helbrede.</verse><verse id="18">Se, da kom det noen menn bærende med en mann på en båre. Han var lam. De prøvde å bære ham inn og legge ham ned foran ham,</verse><verse id="19">men de fant ingen vei til å få båret ham inn på grunn av folkemengden. Da steg de opp på taket, og mellom taksteinene firte de ham ned på båren, midt foran Jesus.</verse><verse id="20">Men da han så deres tro, sa han: Menneske, dine synder er deg forlatt!</verse><verse id="21">Da begynte de skriftlærde og fariseerne å tenke og si: Hvem er denne som taler spottord? Hvem kan forlate synder uten Gud alene?</verse><verse id="22">Men Jesus kjente tankene deres, og han svarte og sa til dem: Hva er det dere tenker i deres hjerter?</verse><verse id="23">Hva er lettest å si: Dine synder er deg forlatt! - eller å si: Stå opp og gå?</verse><verse id="24">Men for at dere skal vite at Menneskesønnen har makt på jorden til å forlate synder - så talte han til den lamme: Jeg sier deg: Stå opp og ta båren din og gå hjem til ditt hus!</verse><verse id="25">Og straks sto han opp for øynene på dem, og han tok opp det han lå på, og gikk hjem til sitt hus mens han priste Gud.</verse><verse id="26">Da ble de alle grepet av undring, og de priste Gud. De ble fylt av frykt og sa: I dag har vi sett utrolige ting!</verse><verse id="27">Deretter gikk han ut. Og han så en toller som hette Levi sitte på tollboden. Han sa til ham: Følg meg!</verse><verse id="28">Og han forlot alt og sto opp og fulgte ham.</verse><verse id="29">Levi gjorde så et stort gjestebud for ham hjemme i sitt hus. Og det var en stor mengde tollere og andre som lå til bords med dem.</verse><verse id="30">Fariseerne og deres skriftlærde knurret da mot disiplene hans og sa: Hvorfor eter og drikker dere sammen med tollere og syndere?</verse><verse id="31">Men Jesus svarte og sa til dem: Det er ikke de friske som trenger lege, men de som har ondt!</verse><verse id="32">Jeg er ikke kommet for å kalle rettferdige, men syndere til omvendelse.</verse><verse id="33">De sa til ham: Johannes’ disipler faster ofte og holder bønner. Det samme gjør fariseernes disipler. Men disiplene dine eter og drikker.</verse><verse id="34">Jesus sa til dem: Kan dere vel få brudesvennene til å faste så lenge brudgommen er hos dem?</verse><verse id="35">Men de dager skal komme da brudgommen blir tatt fra dem, da skal de faste, i de dagene.</verse><verse id="36">Han sa også en lignelse til dem: Ingen river en lapp av et nytt klesplagg og setter den på et gammelt. Ellers river han også det nye i stykker, og lappen av det nye passer ikke til det gamle.</verse><verse id="37">Og ingen fyller ny vin i gamle skinnsekker, for da vil den nye vinen sprenge sekkene, vinen renner ut og sekkene blir ødelagt.</verse><verse id="38">Men ny vin skal fylles i nye skinnsekker.</verse><verse id="39">Og ingen som har drukket gammel vin, har lyst på ny. Han sier: Den gamle er god.</verse></chapter><chapter id="6"><verse id="1">Det skjedde på den nestførste sabbaten at Jesus gikk gjennom kornåkrene, og disiplene hans plukket aks, gned dem ut med hendene og spiste.</verse><verse id="2">Noen av fariseerne sa da: Hvorfor gjør dere noe som ikke er tillatt på sabbaten?</verse><verse id="3">Jesus svarte dem og sa: Har dere virkelig ikke lest hva David gjorde da han var sulten, han og de som var med ham,</verse><verse id="4">hvordan han gikk inn i Guds hus og tok og åt skuebrødene, som ingen andre enn prestene har lov til å ete, og ga også til dem som var med ham?</verse><verse id="5">Og han sa til dem: Menneskesønnen er herre også over sabbaten.</verse><verse id="6">Og det skjedde på en annen sabbat at han gikk inn i synagogen og lærte. Der var det en mann med en vissen høyrehånd.</verse><verse id="7">De skriftlærde og fariseerne voktet på Jesus for å se om han ville helbrede på sabbaten, for å finne noe å anklage ham for.</verse><verse id="8">Men han visste hva de tenkte, og sa til mannen med den visne hånden: Reis deg og stå fram! Og han reiste seg og kom fram.</verse><verse id="9">Jesus sa da til dem: Jeg spør dere: Er det tillatt på sabbaten å gjøre godt eller å gjøre ondt, å berge liv eller å ødelegge det?</verse><verse id="10">Han så omkring på dem alle og sa til mannen: Rekk hånden ut! Han gjorde det, og hånden hans ble frisk.</verse><verse id="11">Men de ble fra seg av raseri, og de samtalte med hverandre om hva de skulle gjøre med Jesus.</verse><verse id="12">I disse dagene skjedde det at han gikk opp i fjellet for å be. Og han ble der hele natten i bønn til Gud.</verse><verse id="13">Da det ble dag, kalte han til seg disiplene sine, og av dem valgte han ut tolv, som han også kalte apostler:</verse><verse id="14">Simon, som han også ga navnet Peter, og hans bror Andreas, og Jakob og Johannes og Filip og Bartolomeus og</verse><verse id="15">Matteus og Tomas og Jakob, Alfeus’ sønn, og Simon, som ble kalt seloten,</verse><verse id="16">og Judas, Jakobs sønn, og Judas Iskariot, som ble forræder.</verse><verse id="17">Og han gikk ned sammen med dem og ble stående på en slette. Der var en stor flokk av disiplene hans og en stor folkemengde fra hele Judea, Jerusalem og kystlandet ved Tyrus og Sidon.</verse><verse id="18">De var kommet for å høre ham og bli helbredet for sine sykdommer. Også de som var plaget av urene ånder, ble helbredet.</verse><verse id="19">Og hele folkemengden prøvde å få røre ved ham, for det gikk en kraft ut fra ham og helbredet alle.</verse><verse id="20">Og han løftet sine øyne, så på sine disipler og sa: Salige er dere fattige, for Guds rike er deres.</verse><verse id="21">Salige er dere som nå hungrer, for dere skal bli mettet. Salige er dere som nå gråter, for dere skal le.</verse><verse id="22">Salige er dere når menneskene hater dere, og når de støter dere ut, spotter dere og kaster deres navn fra seg som noe ondt for Menneskesønnens skyld.</verse><verse id="23">Gled dere på den dagen og spring av fryd! For se, stor er den lønn dere har i himmelen. For på samme vis gjorde deres fedre med profetene.</verse><verse id="24">Men ve dere som er rike, for dere har alt fått deres trøst.</verse><verse id="25">Ve dere som nå er mette, for dere skal hungre! Ve dere som nå ler, for dere skal sørge og gråte!</verse><verse id="26">Ve dere når alle mennesker taler vel om dere, for det gjorde også deres fedre med de falske profetene!</verse><verse id="27">Men til dere som hører, sier jeg: Elsk deres fiender, gjør vel imot dem som hater dere,</verse><verse id="28">velsign dem som forbanner dere, be for dem som taler ille om dere.</verse><verse id="29">Om noen slår deg på det ene kinnet, så vend også det andre til! Når en tar ytterkappen din fra deg, så nekt ham heller ikke kappen!</verse><verse id="30">Gi til hver den som ber deg, og krev ikke tilbake fra den som tar ifra deg det som ditt er.</verse><verse id="31">Og som dere vil at menneskene skal gjøre mot dere, slik skal dere gjøre mot dem.</verse><verse id="32">Om dere elsker dem som elsker dere, hva er det å takke dere for? Også syndere elsker jo dem som elsker dem.</verse><verse id="33">Og om dere gjør vel imot dem som gjør vel imot dere, hva er det å takke dere for? Også syndere gjør det samme.</verse><verse id="34">Og om dere låner ut til dem som dere håper å få igjen av, hva er det å takke dere for? Også syndere låner ut til syndere for å få likt igjen.</verse><verse id="35">Men elsk deres fiender! Gjør vel og lån bort uten å vente noe igjen! Da skal deres lønn bli stor, og dere skal være Den Høyestes barn. For han er god mot de utakknemlige og onde.</verse><verse id="36">Vær barmhjertige, likesom også deres Far er barmhjertig.</verse><verse id="37">Døm ikke, så skal dere ikke bli dømt. Fordøm ikke, så skal dere ikke bli fordømt. Ettergi, så skal dere bli ettergitt.</verse><verse id="38">Gi, så skal det bli gitt dere! Et godt mål, stappet, ristet og overfylt, skal bli gitt dere i fanget! For med det samme mål som dere har målt med, skal det måles igjen til dere.</verse><verse id="39">Han sa også en lignelse til dem: Kan vel en blind lede en blind? Vil de ikke begge falle i grøften?</verse><verse id="40">En disippel er ikke over sin mester, men enhver som er utlært, blir som sin mester.</verse><verse id="41">Hvorfor ser du flisen i din brors øye, men bjelken i ditt eget øye blir du ikke var?</verse><verse id="42">Hvordan kan du si til din bror: Bror, la meg trekke ut flisen i øyet ditt! - du som ikke ser bjelken i ditt eget øye? Hykler! Dra først bjelken ut av ditt eget øye! Så kan du se å dra ut flisen i din brors øye.</verse><verse id="43">For det er ikke noe godt tre som bærer dårlig frukt. Heller ikke bærer et dårlig tre god frukt.</verse><verse id="44">For hvert tre kjennes på sin egen frukt. En sanker jo ikke fiken av tistler, heller ikke plukker en druer fra tornebusker.</verse><verse id="45">Et godt menneske bærer fram det som godt er, av hjertets gode forråd. Og et ondt menneske bærer fram det onde av sitt onde forråd. For det hjertet flyter over av, det taler hans munn.</verse><verse id="46">Men hvorfor kaller dere meg Herre, Herre! - og gjør ikke det jeg sier?</verse><verse id="47">Hver den som kommer til meg og hører mine ord og gjør etter dem - hvem han er lik, vil jeg vise dere:</verse><verse id="48">Han er lik en mann som bygde et hus, og som gravde dypt ned og la grunnmuren på fjell. Da flommen kom, brøt strømmen imot huset, men greide ikke å rokke det, for det var godt bygd.</verse><verse id="49">Men den som hører og ikke gjør etter det, er lik en mann som bygde et hus på bare marken, uten grunnmur. Strømmen brøt imot huset, og det falt straks sammen, og dette husets fall var stort.</verse></chapter><chapter id="7"><verse id="1">Da han hadde avsluttet hele sin tale i folkets påhør, gikk han inn i Kapernaum.</verse><verse id="2">En høvedsmann hadde en tjener som var syk og døden nær. Han satte denne tjeneren meget høyt.</verse><verse id="3">Da han hørte om Jesus, sendte han noen av jødenes eldste til ham for å be ham komme og helbrede tjeneren hans.</verse><verse id="4">Da de nå kom til Jesus, ba de ham innstendig og sa: Han er vel verd at du gjør dette for ham.</verse><verse id="5">For han elsker vårt folk, og det er han som har bygd synagogen for oss.</verse><verse id="6">Jesus gikk da med dem. Men da han ikke hadde langt igjen til huset, sendte høvedsmannen noen venner til ham og sa: Herre, gjør deg ikke umak! Jeg er ikke verdig til at du går inn under mitt tak.</verse><verse id="7">Derfor aktet jeg meg heller ikke verdig til å gå til deg. Men si et ord, så blir gutten helbredet.</verse><verse id="8">For også jeg er en mann som står under myndighet, og har soldater under meg igjen. Sier jeg til den ene: Gå! - så går han, og til en annen: Kom! - så kommer han, og til tjeneren min: Gjør dette! - så gjør han det.</verse><verse id="9">Men da Jesus hørte dette, undret han seg over ham. Og han vendte seg til folket som fulgte ham, og sa: Jeg sier dere: Ikke engang i Israel har jeg funnet så stor en tro.</verse><verse id="10">Og da de som var utsendt kom tilbake til huset, fant de tjeneren frisk.</verse><verse id="11">Dagen etter skjedde det at han dro til en by som heter Nain. Mange av disiplene hans og mye folk gikk dit sammen med ham.</verse><verse id="12">Da han nærmet seg byporten, se, da ble en død båret ut. Han var sin mors eneste sønn, og hun var enke. Mye folk fra byen var med henne.</verse><verse id="13">Da Herren så henne, fikk han medynk med henne og sa til henne: Gråt ikke!</verse><verse id="14">Så gikk han borttil og rørte ved båren. De som bar den, stanset, og han sa: Unge mann, jeg sier deg: Stå opp!</verse><verse id="15">Da satte den døde seg opp og begynte å tale, og han ga ham til hans mor.</verse><verse id="16">Alle ble da grepet av frykt, og de priste Gud og sa: En stor profet er reist opp iblant oss, og Gud har gjestet sitt folk.</verse><verse id="17">Og dette ordet om ham kom ut i hele Judea og i hele landet der omkring.</verse><verse id="18">Og Johannes’ disipler fortalte ham om alt dette. Da kalte Johannes to av disiplene sine til seg,</verse><verse id="19">og han sendte dem til Herren for å spørre: Er du den som skal komme, eller skal vi vente en annen?</verse><verse id="20">Mennene kom da til ham og sa: Døperen Johannes har sendt oss til deg og sier: Er du den som skal komme, eller skal vi vente en annen?</verse><verse id="21">Nettopp da helbredet han mange for sykdommer og plager og onde ånder, og til mange blinde ga han synet.</verse><verse id="22">Og Jesus svarte og sa til dem: Gå og fortell Johannes det som dere har sett og hørt: Blinde ser, lamme går, spedalske blir renset, døve hører, døde reises opp, og evangeliet forkynnes for fattige,</verse><verse id="23">og salig er den som ikke tar anstøt av meg.</verse><verse id="24">Da utsendingene fra Johannes var gått, begynte Jesus å tale til folket om Johannes: Hva var det dere dro ut i ørkenen for å se? - et siv som svaier i vinden?</verse><verse id="25">Eller hvorfor gikk dere dit ut? For å se en mann kledd i fine klær? Se, de som går i praktfulle klær og lever i overflod, er i kongeslottene.</verse><verse id="26">Eller hvorfor var det at dere dro dit ut? For å se en profet? Ja, jeg sier dere, endog mer enn en profet.</verse><verse id="27">Det er om ham det er skrevet: Se, jeg sender min budbærer foran deg. Han skal rydde din vei for deg.</verse><verse id="28">Jeg sier dere: Større profet enn Johannes er ingen blant dem som er født av kvinner. Men den minste i Guds rike er større enn han.</verse><verse id="29">Og hele folket som hørte ham, også tollerne, ga Gud rett og lot seg døpe med Johannes’ dåp.</verse><verse id="30">Men fariseerne og de lovlærde gjorde Guds råd til intet for seg og lot seg ikke døpe av ham.</verse><verse id="31">Hvem skal jeg da sammenligne menneskene i denne slekt med? Hva er de lik?</verse><verse id="32">De ligner barn som sitter på torget og roper til hverandre og sier: Vi spilte på fløyte for dere, men dere ville ikke danse! Vi sang sørgesanger, men dere ville ikke gråte!</verse><verse id="33">For Johannes, døperen, er kommet, han verken eter brød eller drikker vin, og dere sier: Han er besatt av en ond ånd!</verse><verse id="34">Menneskesønnen er kommet, han eter og drikker, og dere sier: Se for en storeter og vindrikker, tolleres og synderes venn!</verse><verse id="35">Og visdommen er rettferdiggjort av alle sine barn.</verse><verse id="36">En av fariseerne innbød ham da til å spise hos seg. Jesus kom til fariseerens hus og tok plass ved bordet.</verse><verse id="37">Se, nå var det en kvinne der i byen som var en synderinne. Da hun fikk vite at Jesus lå til bords i fariseerens hus, kom hun dit med en alabastkrukke med salve.</verse><verse id="38">Hun stilte seg bak Jesus, ved føttene hans, og gråt. Hun begynte å væte føttene hans med tårer og tørket dem med håret sitt, og hun kysset føttene hans mange ganger og salvet dem med salven.</verse><verse id="39">Men da fariseeren som hadde innbudt ham, så dette, sa han ved seg selv: Var denne mannen en profet, da visste han hvem og hva slags kvinne det er som rører ved ham, at hun er en syndig kvinne.</verse><verse id="40">Da svarte Jesus og sa til ham: Simon, jeg har noe å si deg. Og han sa: Mester, si det!</verse><verse id="41">En pengeutlåner hadde to skyldnere. Den ene skyldte ham fem hundre denarer, den andre femti.</verse><verse id="42">Men da de ikke hadde noe å betale med, etterga han dem begge gjelden. Hvem av dem vil elske ham mest?</verse><verse id="43">Simon svarte og sa: Jeg antar, den som han etterga mest. Han sa til ham: Du dømte rett!</verse><verse id="44">Så vendte han seg mot kvinnen og sa til Simon: Ser du denne kvinnen? Jeg kom inn i ditt hus, og du ga meg ikke vann til føttene. Men hun vætte føttene mine med tårer og tørket dem med håret sitt.</verse><verse id="45">Du ga meg ikke noe kyss. Men hun har ikke holdt opp med å kysse føttene mine fra den stund jeg kom inn.</verse><verse id="46">Du salvet ikke mitt hode med olje. Men hun salvet føttene mine med salve.</verse><verse id="47">Derfor sier jeg deg: Hennes mange synder er henne forlatt, derfor elsker hun meget. Men den som lite er tilgitt, elsker lite.</verse><verse id="48">Og han sa til henne: Dine synder er deg forlatt.</verse><verse id="49">Da begynte de som var sammen med ham ved bordet å si ved seg selv: Hvem er denne, som endog tilgir synder?</verse><verse id="50">Men han sa til kvinnen: Din tro har frelst deg. Gå bort i fred!</verse></chapter><chapter id="8"><verse id="1">Og det skjedde i tiden som fulgte, at han dro omkring fra by til by og fra landsby til landsby og forkynte evangeliet om Guds rike. Og de tolv var med ham,</verse><verse id="2">og likeså noen kvinner som var blitt helbredet for onde ånder og sykdommer: Maria, med tilnavnet Magdalena, som sju onde ånder var fart ut av,</verse><verse id="3">Johanna, som var gift med Kusa, embetsmann hos Herodes, Susanna og mange andre, som tjente dem med det de eide.</verse><verse id="4">Da det nå strømmet mye folk sammen, og de dro ut til ham fra landsbyene, sa han i en lignelse:</verse><verse id="5">En såmann gikk ut for å så sitt såkorn. Og da han sådde, falt noe ved veien. Det ble tråkket ned, og himmelens fugler åt det opp.</verse><verse id="6">Noe falt på steingrunn. Og da det vokste opp, visnet det, fordi det ikke hadde væte.</verse><verse id="7">Noe falt midt iblant torner, og tornene vokste opp sammen med det og kvalte det.</verse><verse id="8">Men noe falt i god jord. Det vokste opp og bar frukt, hundre foll. - Da han hadde sagt dette, ropte han ut: Den som har ører å høre med, han høre!</verse><verse id="9">Men disiplene hans spurte ham hva denne lignelsen skulle bety.</verse><verse id="10">Han sa da: Dere er det gitt å kjenne Guds rikes mysterier*. Men til de andre gis det i lignelser, for at de skal se og ikke skjelne, og høre og ikke forstå.</verse><verse id="11">Men dette er lignelsen: Såkornet er Guds ord.</verse><verse id="12">De ved veien er de som hører, men så kommer djevelen og tar ordet bort fra deres hjerte, for at de ikke skal tro og bli frelst.</verse><verse id="13">De på steingrunn er de som tar imot ordet med glede når de hører det. Men de har ingen rot. De tror til en tid, men i prøvelsens stund faller de fra.</verse><verse id="14">Det som falt blant torner, er de som hører, og mens de vandrer fram, kveles de av bekymringer og rikdom og livets lyst, så de ikke bærer fullmoden frukt.</verse><verse id="15">Men det i den gode jord, det er de som hører ordet og tar vare på det i et vakkert og godt hjerte, og bærer frukt i utholdenhet.</verse><verse id="16">Ingen tenner et lys og skjuler det med et kar eller setter det under en seng. Han setter det i lysestaken, for at de som kommer inn, skal se lyset.</verse><verse id="17">For ingenting er skjult som ikke skal bli åpenbart. Heller ikke er noe gjemt uten at det skal bli kjent og komme for dagen.</verse><verse id="18">Se derfor til hvordan dere hører! For den som har, til ham skal det bli gitt. Men den som ikke har, skal bli fratatt selv det han synes å ha.</verse><verse id="19">Hans mor og hans brødre kom til ham, men de kunne ikke nå fram til ham for folket.</verse><verse id="20">Noen sa da til ham: Din mor og dine brødre står utenfor og vil gjerne få se deg.</verse><verse id="21">Men han svarte og sa til dem: Min mor og mine brødre, det er de som hører Guds ord og gjør etter det.</verse><verse id="22">Det skjedde en av dagene at han gikk ut i en båt, og disiplene hans med ham. Og han sa til dem: La oss sette over til den andre siden av sjøen! De la da ut fra land.</verse><verse id="23">Mens de seilte, sovnet han. Da slo en kastevind ned på sjøen. Båten holdt på å fylles, og de var i fare.</verse><verse id="24">De gikk da borttil og vekket ham, og sa: Mester, mester, vi går under! Men han sto opp og truet vinden og bølgene, og de la seg, og det ble blikk stille.</verse><verse id="25">Han sa til dem: Hvor er deres tro? Men de var slått av frykt og undret seg, og sa til hverandre: Hvem er denne, som endog befaler over vindene og vannet, og de adlyder ham?</verse><verse id="26">Så seilte de inn til Gerasener-landet, som ligger rett overfor Galilea.</verse><verse id="27">Da han var steget i land, kom det imot ham en mann der fra byen. Han var besatt av onde ånder. I lengre tid hadde han ikke hatt klær på seg. Han bodde ikke i hus, men holdt til i gravene.</verse><verse id="28">Han satte i et skrik da han fikk se Jesus. Han falt ned for ham og ropte med høy røst: Hva har jeg med deg å gjøre, Jesus, du Den Høyeste Guds Sønn? Jeg ber deg: Pin meg ikke!</verse><verse id="29">For han befalte den urene ånden å fare ut av mannen. I lange tider hadde den hatt tak på ham. Han hadde vært under bevoktning, bundet med lenker og fotjern. Men han hadde sprengt lenkene, og den onde ånden hadde drevet ham ut i ørkenen.</verse><verse id="30">Jesus spurte ham: Hva er ditt navn? Han svarte: Legion! For mange onde ånder var fart inn i ham.</verse><verse id="31">Og de ba ham at han ikke skulle befale dem å fare ned i avgrunnen.</verse><verse id="32">Men der i fjellet gikk det en stor svineflokk og beitet. Åndene ba ham om at han skulle la dem fare inn i svinene. Og det tillot han dem.</verse><verse id="33">Da for de onde åndene ut av mannen og inn i svinene. Og hele flokken styrtet utfor stupet, ned i sjøen og druknet.</verse><verse id="34">Men da gjeterne så det som skjedde, tok de flukten, og fortalte det i byen og i bygdene omkring.</verse><verse id="35">Folk gikk da ut for å se hva som var hendt. De kom til Jesus og fant mannen som de onde åndene var fart ut av. Han satt ved Jesu føtter, påkledd og ved sans og samling. Og de ble forferdet.</verse><verse id="36">De som hadde sett det, fortalte dem hvordan den besatte var blitt frelst.</verse><verse id="37">Hele folkemengden i Gerasener-landet ba da Jesus om å dra bort fra dem. For stor frykt hadde grepet dem. Da gikk han i båten og vendte tilbake.</verse><verse id="38">Mannen som de onde åndene var fart ut av, ba om å få være med ham. Men Jesus sendte ham bort og sa:</verse><verse id="39">Gå hjem til ditt hus og fortell alt det Gud har gjort imot deg! Han gikk da av sted og forkynte i hele byen alt det Jesus hadde gjort for ham.</verse><verse id="40">Da Jesus kom tilbake, tok folket imot ham, for alle ventet på ham.</verse><verse id="41">Og se, det kom en mann som hette Jairus, som var forstander for synagogen. Han falt ned for Jesu føtter og ba ham om å komme hjem til sitt hus.</verse><verse id="42">For han hadde en eneste datter, som var omkring tolv år gammel, og hun lå for døden. Men da han gikk av sted, trengte folkemengden seg inn på ham.</verse><verse id="43">Og det var en kvinne som hadde hatt blødninger i tolv år. Hun hadde brukt til leger alt det hun skulle leve av, men kunne ikke bli helbredet av noen.</verse><verse id="44">Hun kom nå bakfra og rørte ved minnedusken på kappen hans. Og straks stanset blødningen.</verse><verse id="45">Og Jesus sa: Hvem var det som rørte ved meg? Men da alle nektet, sa Peter og de som var med ham: Mester! Folkemengden trykker og trenger deg jo!</verse><verse id="46">Men Jesus sa: Noen rørte ved meg, for jeg kjente at en kraft gikk ut fra meg.</verse><verse id="47">Da nå kvinnen så at det ikke var skjult, kom hun skjelvende fram. Hun falt ned for ham, og mens alle hørte på, fortalte hun hvorfor hun hadde rørt ved ham, og hvordan hun straks var blitt helbredet.</verse><verse id="48">Han sa til henne: Datter, din tro har frelst deg. Gå bort i fred!</verse><verse id="49">Mens han ennå talte, kom en fra synagogeforstanderens hus og sa: Din datter er død. Umak ikke Mesteren mer!</verse><verse id="50">Men Jesus hørte det og sa til ham: Frykt ikke, bare tro, så skal hun bli frelst.</verse><verse id="51">Da han gikk inn i huset, lot han ingen bli med seg inn uten Peter, Johannes og Jakob, og barnets far og mor.</verse><verse id="52">Alle gråt og jamret over henne. Men han sa: Gråt ikke! Hun er ikke død, hun sover.</verse><verse id="53">Og de lo av ham, for de visste at hun var død.</verse><verse id="54">Men han tok henne ved hånden og ropte: Barn, stå opp!</verse><verse id="55">Og hennes ånd vendte tilbake. Hun reiste seg straks opp, og Jesus bød dem gi henne noe å spise.</verse><verse id="56">Hennes foreldre var helt ute av seg av undring. Men han bød dem at de ikke skulle tale til noen om det som var skjedd.</verse></chapter><chapter id="9"><verse id="1">Han kalte sammen de tolv og ga dem makt og myndighet over alle onde ånder, og til å helbrede sykdommer.</verse><verse id="2">Han sendte dem ut for å forkynne Guds rike og helbrede syke.</verse><verse id="3">Han sa til dem: Ta ikke noe med på veien, verken stav eller sekk eller brød eller penger! Heller ikke skal dere ha to kapper hver.</verse><verse id="4">I det huset hvor dere tar inn, skal dere bli, og derfra skal dere dra videre.</verse><verse id="5">Men er det noen som ikke vil ta imot dere, så gå ut fra den byen. Og dere skal riste støvet av føttene til et vitnesbyrd mot dem.</verse><verse id="6">De gikk så ut og dro fra by til by, og de forkynte evangeliet og helbredet folk overalt.</verse><verse id="7">Fjerdingsfyrsten Herodes fikk høre om alt det som skjedde. Han ble meget usikker, fordi det ble sagt av noen at Johannes var reist opp fra de døde.</verse><verse id="8">Men andre sa at Elia hadde vist seg, andre igjen at en av profetene, en av de gamle, var stått opp.</verse><verse id="9">Og Herodes sa: Johannes lot jeg halshogge, men hvem er så han som jeg hører slike ting om? Og han søkte å få se ham.</verse><verse id="10">Apostlene kom tilbake og fortalte ham alt det de hadde gjort. Han tok dem da med seg og dro seg tilbake for å være for seg selv ved en by som heter Betsaida.</verse><verse id="11">Men folket fikk vite det og fulgte etter ham. Han tok vel imot dem og talte til dem om Guds rike. Og han helbredet dem som trengte legedom.</verse><verse id="12">Men dagen begynte å helle. De tolv kom da til ham og sa: Send folket fra deg så de kan gå bort til landsbyene og bygdene her omkring, hvor de kan ta inn og få seg mat. For her er vi på et øde sted.</verse><verse id="13">Han sa da til dem: Dere skal gi dem mat! Men de sa: Vi har ikke mer enn fem brød og to fisker, hvis vi da ikke skulle gå bort og kjøpe mat til hele denne folkemengden!</verse><verse id="14">For det var omkring fem tusen menn. Da sa han til disiplene sine: La dem sette seg i flokker på omkring femti.</verse><verse id="15">De gjorde så, og fikk alle til å sette seg ned.</verse><verse id="16">Og han tok de fem brødene og de to fiskene, så opp mot himmelen og ba velsignelsesbønnen* over dem. Og han brøt dem og ga til disiplene for at de skulle dele ut til folket.</verse><verse id="17">Og alle spiste og ble mette. Da de samlet opp de stykkene som var blitt til overs etter dem, ble det tolv kurver.</verse><verse id="18">Det skjedde en gang at han var alene i bønn, og disiplene var sammen med ham. Da spurte han dem: Hvem sier folk at jeg er?</verse><verse id="19">De svarte og sa: Johannes døperen, andre sier Elia, andre igjen at en profet, en av de gamle, er stått opp.</verse><verse id="20">Han sa til dem: Men dere, hvem sier dere at jeg er? Da svarte Peter og sa: Guds Messias.</verse><verse id="21">Men han forbød dem strengt å si dette til noen.</verse><verse id="22">Og han sa: Menneskesønnen må lide meget og bli forkastet av de eldste og yppersteprestene og de skriftlærde. Han skal bli slått i hjel, og på den tredje dagen skal han reises opp.</verse><verse id="23">Han sa til alle: Om noen vil komme etter meg, da må han fornekte seg selv og hver dag ta sitt kors opp og følge meg.</verse><verse id="24">For den som vil berge sitt liv, skal miste det. Men den som mister sitt liv for min skyld, han skal berge det.</verse><verse id="25">For hva gagner det et menneske om han vinner hele verden, men mister seg selv eller tar skade på seg selv?</verse><verse id="26">For den som skammer seg ved meg og mine ord, ham skal også Menneskesønnen skamme seg ved når han kommer i sin og Faderens og de hellige englers herlighet.</verse><verse id="27">Jeg sier dere for sant: Noen av dem som står her, skal ikke smake døden før de ser Guds rike!</verse><verse id="28">Omkring åtte dager etter at han hadde sagt dette, skjedde det at han tok med seg Peter, Johannes og Jakob og gikk opp i fjellet for å be.</verse><verse id="29">Og mens han ba, ble hans ansikt annerledes å se til, og klærne hans ble skinnende hvite.</verse><verse id="30">Og se, to menn samtalte med ham. Det var Moses og Elia.</verse><verse id="31">De viste seg i herlighet og talte om hans bortgang, som han skulle fullbyrde i Jerusalem.</verse><verse id="32">Peter og de som var med ham, var tynget av søvn. Men da de ble fullt våkne, så de hans herlighet og de to mennene som sto sammen med ham.</verse><verse id="33">Og det skjedde, idet mennene skulle skilles fra ham, at Peter sa til Jesus: Mester, det er godt at vi er her! La oss bygge tre hytter, en til deg, en til Moses og en til Elia. - Han visste ikke hva han sa.</verse><verse id="34">Mens han talte, kom det en sky og overskygget dem, og de ble forferdet da de kom inn i skyen.</verse><verse id="35">Og det kom en røst ut fra skyen: Dette er min Sønn, den utvalgte. Hør ham!</verse><verse id="36">Da røsten kom, så de ingen uten Jesus alene. - De tidde stille og fortalte ingen i de dager noe av det de hadde sett.</verse><verse id="37">Det skjedde dagen etter, da de kom ned fra fjellet, at en stor folkemengde kom ham i møte.</verse><verse id="38">Og se, en mann i mengden ropte ut og sa: Mester, jeg ber deg: Se til sønnen min, for han er min eneste!</verse><verse id="39">Se, en ånd griper ham så han brått setter i et skrik, og den sliter i ham så han fråder. Det er bare så vidt den slipper ham, og ille farer den da med ham.</verse><verse id="40">Jeg ba disiplene dine at de skulle drive den ut, men de maktet det ikke.</verse><verse id="41">Jesus svarte og sa: Du vantro og vrange slekt! Hvor lenge skal jeg være hos dere og tåle dere? Før sønnen din hit.</verse><verse id="42">Men før gutten var kommet fram, rev og slet den onde ånden i ham. Men Jesus truet den urene ånden. Han helbredet gutten og ga ham tilbake til hans far.</verse><verse id="43">Alle var ute av seg av undring over Guds storhet. Men mens alle undret seg over alt det han gjorde, sa han til disiplene sine:</verse><verse id="44">Gjem disse ordene i deres ører: Menneskesønnen skal bli overgitt i menneskers hender.</verse><verse id="45">Men de skjønte ikke dette ordet, det var skjult for dem, så de ikke kunne fatte det. Og de fryktet for å spørre ham om det han hadde sagt.</verse><verse id="46">Men det kom opp en tanke blant dem om hvem som vel kunne være den største av dem.</verse><verse id="47">Men Jesus visste hva for tanker de hadde i sitt hjerte, og han tok et lite barn og stilte det ved siden av seg.</verse><verse id="48">Og han sa til dem: Den som tar imot dette lille barnet for mitt navns skyld, tar imot meg. Og den som tar imot meg, tar imot ham som har sendt meg. For den som er den minste iblant dere alle, han er stor!</verse><verse id="49">Da svarte Johannes og sa: Mester, vi så en som drev ut onde ånder i ditt navn, og vi forbød ham det, fordi han ikke er i følge med oss.</verse><verse id="50">Men Jesus sa til ham: Forby det ikke! For den som ikke er imot dere, er for dere.</verse><verse id="51">Og det skjedde da det led mot tiden da han skulle opptas, da vendte han sitt ansikt mot Jerusalem for å gå dit.</verse><verse id="52">Han sendte bud foran seg. De dro av sted og kom inn i en samaritansk by for å gjøre i stand for ham.</verse><verse id="53">Men der ville de ikke ta imot ham, fordi hans ansikt var vendt mot Jerusalem.</verse><verse id="54">Da disiplene hans, Jakob og Johannes, så det, sa de: Herre, vil du at vi skal by ild fare ned fra himmelen og fortære dem, slik som Elia gjorde?</verse><verse id="55">Men han vendte seg om og talte strengt til dem og sa: Dere vet ikke hva ånd dere er av.</verse><verse id="56">For Menneskesønnen er ikke kommet for å ødelegge menneskeliv, men for å frelse. Og de dro til en annen by.</verse><verse id="57">Mens de gikk videre på veien, sa en til ham: Jeg vil følge deg hvor du så går!</verse><verse id="58">Jesus sa til ham: Revene har huler, himmelens fugler har reder, men Menneskesønnen har ikke det han kan helle sitt hode til.</verse><verse id="59">Men til en annen sa han: Følg meg! Han sa: Herre, la meg først få lov til å gå bort og begrave min far.</verse><verse id="60">Men Jesus sa til ham: La de døde begrave sine døde. Gå du av sted og forkynn Guds rike.</verse><verse id="61">Det var også en annen som sa: Jeg vil følge deg, Herre. Men la meg først få lov til å si farvel til dem der hjemme.</verse><verse id="62">Men Jesus sa til ham: Ingen som legger hånden sin på plogen og ser seg tilbake, er skikket for Guds rike.</verse></chapter><chapter id="10"><verse id="1">Senere utpekte Herren sytti andre og sendte dem ut foran seg, to og to, til hver by og hvert sted hvor han selv skulle komme.</verse><verse id="2">Han sa til dem: Høsten er stor, men arbeiderne få. Be derfor høstens herre at han vil drive arbeidere ut til sin høst!</verse><verse id="3">Gå av sted. Se, jeg sender dere som lam midt iblant ulver.</verse><verse id="4">Bær ikke pung, ikke sekk, ikke sko. Gi dere ikke i snakk med folk langs veien.</verse><verse id="5">Når dere kommer inn i et hus, så si først: Fred være med dette hus!</verse><verse id="6">Og er det et fredens barn der, så skal deres fred hvile over ham, men hvis ikke skal den vende tilbake til dere.</verse><verse id="7">Bli i det huset, og et og drikk det de byr dere, for arbeideren er sin lønn verd. Flytt ikke fra hus til hus.</verse><verse id="8">Når dere kommer inn i en by og de tar imot dere, så kan dere ete det som blir satt fram for dere.</verse><verse id="9">Helbred de syke i byen, og si til dem: Guds rike er kommet nær til dere!</verse><verse id="10">Men hvor dere kommer inn i en by og de ikke tar imot dere, der skal dere gå ut på byens gater og si:</verse><verse id="11">Til og med støvet fra byen deres, som er blitt hengende ved føttene våre, børster vi av mot dere. Men det skal dere vite, at Guds rike er kommet nær.</verse><verse id="12">Jeg sier dere: Det skal gå Sodoma tåleligere på den dagen enn den byen!</verse><verse id="13">Ve deg, Korasin! Ve deg, Betsaida! For dersom de kraftige gjerningene som er gjort i dere, hadde skjedd i Tyrus og Sidon, da ville de forlengst ha omvendt seg og sittet i sekk og aske!</verse><verse id="14">Men Tyrus og Sidon skal få det tåleligere i dommen enn dere!</verse><verse id="15">Og du, Kapernaum, som er blitt opphøyet til himmelen! Til dødsriket skal du bli nedstøtt.</verse><verse id="16">Den som hører dere, hører meg, og den som forkaster dere, forkaster meg. Men den som forkaster meg, forkaster ham som har sendt meg.</verse><verse id="17">De sytti kom glade tilbake og sa: Herre, til og med de onde åndene adlyder oss i ditt navn!</verse><verse id="18">Da sa han til dem: Jeg så Satan falle ned fra himmelen som et lyn.</verse><verse id="19">Se, jeg har gitt dere makt til å trå på slanger og skorpioner og over alt fiendens velde, og ingen ting skal skade dere.</verse><verse id="20">Men gled dere ikke over dette at åndene er dere lydige! Gled dere heller over at navnene deres er innskrevet i himmelen!</verse><verse id="21">I samme stund frydet han seg i Den Hellige Ånd og sa: Jeg priser deg, Far, himmelens og jordens Herre, fordi du har skjult dette for vise og forstandige, og åpenbart det for umyndige. Ja, Far, for slik skjedde det som var til velbehag for deg.</verse><verse id="22">Alle ting er overgitt til meg av min Far. Ingen kjenner til hvem Sønnen er, uten Faderen, og hvem Faderen er, uten Sønnen og den som Sønnen vil åpenbare det for.</verse><verse id="23">Da han var alene med disiplene, vendte han seg til dem og sa: Salige er de øynene som ser det dere ser!</verse><verse id="24">For jeg sier dere: Mange profeter og konger har ønsket å se det som dere ser, men fikk ikke se det, og høre det som dere hører, men fikk ikke høre det!</verse><verse id="25">Og se, en lovkyndig sto fram og fristet ham og sa: Mester, hva skal jeg gjøre for å arve evig liv?</verse><verse id="26">Han sa til ham: Hva står skrevet i loven? Hvordan leser du?</verse><verse id="27">Han svarte og sa: Du skal elske Herren din Gud av hele ditt hjerte og av hele din sjel og av all din kraft og av all din forstand, og din neste som deg selv!</verse><verse id="28">Da sa han til ham: Du svarte rett. Gjør dette, så skal du leve!</verse><verse id="29">Men han ville rettferdiggjøre seg selv og sa til Jesus: Og hvem er min neste?</verse><verse id="30">Jesus tok opp dette og sa: En mann gikk fra Jerusalem ned til Jeriko, og han falt blant røvere. De både kledde av ham og slo ham og gikk bort og lot ham ligge igjen halvdød.</verse><verse id="31">Nå traff det seg slik at en prest dro ned samme veien, og han så mannen og gikk forbi.</verse><verse id="32">Likeså kom en levitt til stedet og så ham og gikk forbi.</verse><verse id="33">Men en samaritan som var på reise, kom også dit mannen lå. Og da han så ham, fikk han inderlig medynk med ham.</verse><verse id="34">Han gikk bort til ham og forbandt sårene hans og helte olje og vin i dem. Og han løftet ham opp på sitt eget dyr og førte ham til et herberge og pleiet ham.</verse><verse id="35">Neste dag tok han fram to denarer, ga dem til verten og sa: Plei ham! Og hva mer du måtte legge ut, det skal jeg betale deg igjen når jeg kommer tilbake.</verse><verse id="36">Hvem av disse tre synes du nå viste seg som en neste for ham som var falt blant røvere?</verse><verse id="37">Han sa: Den som viste barmhjertighet mot ham. Da sa Jesus til ham: Gå du bort og gjør likeså!</verse><verse id="38">Mens de var på vandring, kom han inn i en landsby, og en kvinne ved navn Marta tok imot ham i sitt hus.</verse><verse id="39">Hun hadde en søster som hette Maria. Hun satte seg ved Jesu føtter og lyttet til hans ord.</verse><verse id="40">Men Marta var travelt opptatt med alt som skulle stelles i stand. Hun gikk da bort til dem og sa: Herre, bryr du deg ikke om at søsteren min har latt meg bli alene med å tjene deg? Si da til henne at hun skal hjelpe meg!</verse><verse id="41">Men Herren svarte og sa til henne: Marta, Marta! Du gjør deg strev og uro med mange ting.</verse><verse id="42">Men ett er nødvendig. Maria har valgt den gode del, som ikke skal bli tatt fra henne.</verse></chapter><chapter id="11"><verse id="1">Det skjedde at han var et sted og ba. Da han holdt opp, sa en av disiplene hans til ham: Herre, lær oss å be, slik som Johannes lærte disiplene sine.</verse><verse id="2">Han sa da til dem: Når dere ber, skal dere si: Fader vår, du som er i himmelen. Helliget vorde ditt navn. Komme ditt rike. Skje din vilje, som i himmelen, så òg på jorden.</verse><verse id="3">Gi oss hver dag vårt daglige brød.</verse><verse id="4">Og forlat oss våre synder, for også vi tilgir hver den som står i skyld til oss. Og led oss ikke inn i fristelse, men fri oss fra det onde.</verse><verse id="5">Og han sa til dem: Sett at en av dere har en venn og kommer til ham midt på natten og sier til ham: Venn, lån meg tre brød!</verse><verse id="6">For en venn av meg er kommet til meg fra reise, og jeg har ikke noe å sette fram for ham.</verse><verse id="7">Skulle da han der inne svare: Bry meg ikke! Døren er alt stengt, og småbarna mine er i seng med meg. Jeg kan ikke stå opp og gi deg det.</verse><verse id="8">Jeg sier dere: Om han ikke står opp og gir ham det fordi han er hans venn, så vil han stå opp fordi han er så pågående, og gi ham alt det han trenger.</verse><verse id="9">Og jeg sier dere: Be, så skal dere få. Let, så skal dere finne. Bank på, så skal det lukkes opp for dere.</verse><verse id="10">For hver den som ber, han får. Og den som leter, han finner. Og den som banker på, for ham skal det lukkes opp.</verse><verse id="11">Hvem av dere som er far, vil gi sønnen sin en stein når han ber om et brød? Eller når han ber om en fisk, gi ham en orm i stedet for fisken?</verse><verse id="12">Eller når han ber om et egg, gi ham en skorpion?</verse><verse id="13">Hvis da dere som er onde, vet å gi barna deres gode gaver, hvor mye mer skal da den himmelske Far gi Den Hellige Ånd til dem som ber ham.</verse><verse id="14">Han drev ut en ond ånd, og den var stum. Men det skjedde da den onde ånden var fart ut, da talte den stumme. Og folket undret seg.</verse><verse id="15">Men noen av dem sa: Det er ved Be’elsebul, de onde ånders fyrste, han driver de onde åndene ut.</verse><verse id="16">Andre igjen fristet ham og krevde et tegn fra himmelen av ham.</verse><verse id="17">Men han visste hva de tenkte, og sa til dem: Hvert rike som kommer i strid med seg selv, blir lagt øde, og hus faller på hus.</verse><verse id="18">Men om nå Satan er kommet i strid med seg selv, hvordan kan da hans rike bli stående? Dere sier jo at det er ved Be’elsebul jeg driver de onde åndene ut!</verse><verse id="19">Men er det ved Be’elsebul jeg driver de onde åndene ut, ved hvem er det da deres egne sønner driver dem ut? Derfor skal de være deres dommere!</verse><verse id="20">Men er det ved Guds finger jeg driver de onde åndene ut, da er jo Guds rike kommet til dere.</verse><verse id="21">Når den sterke med våpen vokter sin egen gård, får eiendommen hans være i fred.</verse><verse id="22">Men når en som er sterkere enn han, kommer over ham og overvinner ham, da tar han fra ham våpnene hans, som han hadde satt sin lit til, og byttet hans deler han ut.</verse><verse id="23">Den som ikke er med meg, han er imot meg. Og den som ikke samler med meg, han sprer.</verse><verse id="24">Når den urene ånden er fart ut av et menneske, går den gjennom tørre trakter og søker hvile. Når den ikke finner det, sier den: Jeg vil vende tilbake til huset mitt som jeg for ut av.</verse><verse id="25">Og når den kommer dit, finner den det feid og pyntet.</verse><verse id="26">Da går den bort og tar med seg sju andre ånder, verre enn den selv. De går inn og bor der. Og for det mennesket blir det siste verre enn det første.</verse><verse id="27">Som han sa dette, skjedde det at en kvinne i mengden ropte til ham: Salig er det morsliv som har båret deg, og det bryst som du har diet!</verse><verse id="28">Men han sa: Ja, salige er de som hører Guds ord og tar vare på det!</verse><verse id="29">Da nå folket strømmet til, tok han til orde: Denne slekt er en ond slekt. Den krever tegn, og tegn skal ikke gis den, uten Jona-tegnet.</verse><verse id="30">For likesom Jona ble et tegn for folket i Ninive, slik skal også Menneskesønnen bli det for denne slekt.</verse><verse id="31">Dronningen fra syden skal stå opp i dommen sammen med mennene av denne slekt, og fordømme dem. For hun kom fra jordens ende for å høre Salomos visdom - og se, her er mer enn Salomo!</verse><verse id="32">Ninives menn skal stå opp i dommen sammen med denne slekt, og fordømme den. For de omvendte seg ved Jonas forkynnelse, og se, her er mer enn Jona!</verse><verse id="33">Ingen tenner et lys og setter det i kjelleren eller under et kar, men i lysestaken, for at de som kommer inn, kan se skinnet av det.</verse><verse id="34">Øyet er legemets lys. Når ditt øye er friskt, da er også hele ditt legeme opplyst. Men er det sykt, er også ditt legeme mørkt.</verse><verse id="35">Se da til at lyset i deg ikke er mørke!</verse><verse id="36">Hvis altså hele ditt legeme er lyst, og ikke har noen del som er mørk, da vil det være så helt opplyst som når lampen lyser på deg med strålende skinn.</verse><verse id="37">Da han hadde talt, ba en fariseer ham om å ete hos seg, og Jesus gikk inn og satte seg til bords.</verse><verse id="38">Men da fariseeren så at han ikke vasket seg først, før måltidet, undret han seg.</verse><verse id="39">Men Herren sa til ham: Nå, dere fariseere! Dere renser beger og fat utvendig. Men innvendig er dere fulle av rov og ondskap.</verse><verse id="40">Dårer! Han som skapte det utvendige, har han ikke også skapt det som er innvendig?</verse><verse id="41">Men gi det som er inni, til almisse, og se, da er alt rent for dere!</verse><verse id="42">Men ve dere, fariseere! For dere gir tiende av mynte og rute og alle slags hagevekster, og forsømmer rettferd og kjærlighet til Gud. Dette burde gjøres og det andre ikke lates ugjort.</verse><verse id="43">Ve dere, fariseere! For dere elsker de fremste setene i synagogene og vil gjerne at folk skal hilse på dere på torget.</verse><verse id="44">Ve dere! For dere er likesom ukjennelige graver, som menneskene går omkring på uten å vite det.</verse><verse id="45">Da tok en av de lovkyndige til orde og sa til ham: Mester! Når du sier dette, krenker du også oss.</verse><verse id="46">Men han sa: Ve også over dere lovkyndige! For dere lesser tunge byrder på menneskene, byrder som de vanskelig kan bære, og selv rører dere ikke byrdene med en finger!</verse><verse id="47">Ve dere, fordi dere bygger gravmæler for profetene, de som deres fedre slo i hjel!</verse><verse id="48">Altså gir dere vitnesbyrd og samtykke til deres fedres gjerninger. For de slo i hjel, og dere bygger!</verse><verse id="49">Derfor har Guds visdom sagt: Jeg vil sende til dem profeter og apostler. Noen av dem skal de slå i hjel, og noen skal de forfølge,</verse><verse id="50">for at alle profeters blod, som er utøst fra verdens grunnvoll ble lagt, skal bli krevd av denne slekt,</verse><verse id="51">fra Abels blod til Sakarjas blod, han som ble drept mellom alteret og templet. Ja, sier jeg dere, av denne slekt skal det bli krevd.</verse><verse id="52">Ve dere lovkyndige! For dere har tatt kunnskapens nøkkel. Selv har dere ikke gått inn, og dem som var i ferd med å gå inn, har dere hindret.</verse><verse id="53">Da han var kommet ut derfra, begynte de skriftlærde og fariseerne å trenge hardt inn på ham og spørre ham ut om mange ting.</verse><verse id="54">For de lurte på ham for å fange ham i noe av det han sa.</verse></chapter><chapter id="12"><verse id="1">Imens hadde folket samlet seg i tusenvis, så de holdt på å trå hverandre ned. Da begynte Jesus å tale, først og fremst til disiplene sine: Ta dere i vare for fariseernes surdeig, som er hykleri.</verse><verse id="2">Men ikke noe er tildekket som ikke skal bli åpenbart, og intet er skjult som ikke skal bli kjent.</verse><verse id="3">Derfor skal alt det som dere sier i mørket, bli hørt i lyset. Og det som dere hvisket noen i øret inne i kamrene, skal bli ropt ut på hustakene.</verse><verse id="4">Men til dere, mine venner, sier jeg: Frykt ikke for dem som slår legemet i hjel og deretter ikke kan gjøre mer.</verse><verse id="5">Jeg skal vise dere hvem dere skal frykte: Frykt for ham som har makt til å slå i hjel og til deretter å kaste i helvete. Ja, sier jeg dere: Ham skal dere frykte.</verse><verse id="6">Selges ikke fem spurver for to skilling? Og ikke én av dem er glemt hos Gud.</verse><verse id="7">Men til og med hvert hår dere har på hodet, er talt. Frykt ikke! Dere er mer enn mange spurver.</verse><verse id="8">Jeg sier dere: Hver den som bekjenner meg for menneskene, ham skal også Menneskesønnen kjennes ved for Guds engler.</verse><verse id="9">Men den som fornekter meg for menneskene, han skal bli fornektet for Guds engler.</verse><verse id="10">Og hver den som taler et ord mot Menneskesønnen, han skal få forlatelse. Men den som spotter Den Hellige Ånd, skal ikke få forlatelse.</verse><verse id="11">Men når de fører dere fram i synagogene og for øvrigheter og myndigheter, så vær ikke bekymret for hvordan eller hva dere skal forsvare dere med, eller hva dere skal si.</verse><verse id="12">For Den Hellige Ånd skal lære dere i samme stund hva som bør sies.</verse><verse id="13">En i mengden sa da til ham: Mester, si til min bror at han skal skifte arven med meg!</verse><verse id="14">Men han sa til ham: Menneske! Hvem har satt meg til å dømme eller skifte mellom dere?</verse><verse id="15">Han sa til dem: Se til å ta dere i vare for all havesyke! For ingen har sitt liv av sin eiendom, selv om han har overflod.</verse><verse id="16">Han fortalte dem så en lignelse og sa: En rik mann fikk stor avling av jorden sin.</verse><verse id="17">Da tenkte han ved seg selv: Hva skal jeg gjøre? Jeg har jo ikke rom nok til å samle avlingen min i.</verse><verse id="18">Og han sa: Dette vil jeg gjøre: Jeg vil rive ned låvebygningene mine og bygge større. Der vil jeg samle hele min avling og mitt gods.</verse><verse id="19">Så vil jeg si til min sjel: Sjel! du har mye godt liggende for mange år. Slå deg til ro - et, drikk, vær glad!</verse><verse id="20">Men Gud sa til ham: Du dåre! I denne natt kreves din sjel av deg. Hvem skal så ha det du har samlet?</verse><verse id="21">Slik er det med den som samler seg skatter og ikke er rik i Gud.</verse><verse id="22">Og han sa til disiplene: Derfor sier jeg dere: Vær ikke bekymret for livet, hva dere skal ete, heller ikke for kroppen - hva dere skal kle dere med!</verse><verse id="23">For livet er mer enn maten og kroppen mer enn klærne.</verse><verse id="24">Legg merke til ravnene! De verken sår eller høster, de har verken matbod eller låve, og Gud før dem likevel. Hvor mye mer er ikke dere verd enn fuglene!</verse><verse id="25">Og hvem av dere kan med all sin bekymring legge en alen til sin livslengde?</verse><verse id="26">Makter dere da ikke engang det minste, hvorfor er dere da bekymret for det andre?</verse><verse id="27">Gi akt på liljene, hvordan de vokser! De arbeider ikke, de spinner ikke. Men jeg sier dere: Selv ikke Salomo i all sin herlighet var kledd som en av dem!</verse><verse id="28">Men kler Gud slik gresset på marken, det som står i dag og i morgen kastes i ovnen, hvor mye mer skal han da kle dere, dere lite troende!</verse><verse id="29">Og søk ikke etter hva dere skal ete og hva dere skal drikke, og la ikke tankene deres fare hit og dit.</verse><verse id="30">For alt dette søker hedningene i verden etter. Men deres Far vet at dere trenger alt dette.</verse><verse id="31">Men søk hans rike, så skal dere få dette i tillegg!</verse><verse id="32">Frykt ikke, du lille hjord! For det har behaget deres Far å gi dere riket.</verse><verse id="33">Selg det dere eier, og gi det som almisser! Gjør dere pengepunger som ikke eldes, skaff dere en uforgjengelig skatt i himmelen, der hvor ingen tyv kommer til, og møll ikke tærer.</verse><verse id="34">For hvor din skatt er, der vil også ditt hjerte være.</verse><verse id="35">La hoftene være ombundet og lampene brennende!</verse><verse id="36">Og vær dere som folk som venter på sin herre når han vender hjem fra bryllupet, for at de kan åpne for ham straks han kommer og banker på.</verse><verse id="37">Salige er de tjenere som Herren finner våkne når han kommer! Sannelig sier jeg dere: Han skal binde opp om seg og la dem gå til bords og selv komme og tjene dem.</verse><verse id="38">Og om han kommer i den annen eller tredje vakt og finner det slik - salige er de!</verse><verse id="39">Men dette skal dere vite: Dersom husbonden visste i hvilken time tyven kom, da ville han ikke la ham bryte inn i huset sitt.</verse><verse id="40">Vær da også dere rede! For Menneskesønnen kommer i den time dere ikke tenker.</verse><verse id="41">Da sa Peter til ham: Herre, er det til oss du taler denne lignelsen, eller også til alle andre?</verse><verse id="42">Og Herren sa: Hvem er da den tro og kloke forvalter, som herren skal sette over husfolket sitt for å gi dem deres mat i rette tid?</verse><verse id="43">Salig er den tjener som herren finner i ferd med å gjøre dette når han kommer.</verse><verse id="44">Sannelig sier jeg dere: Han skal sette ham over alt han eier!</verse><verse id="45">Men dersom denne tjeneren sier i sitt hjerte: Min herre dryger med å komme! - og han gir seg til å slå tjenerne og pikene og ete og drikke og fylle seg,</verse><verse id="46">da skal denne tjenerens herre komme en dag da han ikke venter det og i en time som han ikke vet. Og han skal hogge ham ned og gi ham del med de vantro.</verse><verse id="47">Den tjener som kjente sin herres vilje og ikke stelte i stand eller gjorde etter hans vilje, skal få mange slag.</verse><verse id="48">Men den som ikke kjente den, og gjorde det som fortjente slag, han skal få færre slag. Hver den som mye er gitt, av ham skal mye kreves. Og den som har fått mye betrodd, av ham skal dess mer fordres.</verse><verse id="49">Ild er jeg kommet for å kaste på jorden, og hvor jeg skulle ønske at den alt var tent!</verse><verse id="50">Men en dåp har jeg å døpes med, og hvor jeg gruer til den er fullført!</verse><verse id="51">Tror dere jeg er kommet for å gi fred på jorden? Nei, sier jeg dere, men strid!</verse><verse id="52">For fra nå av skal fem i et hus være i strid med hverandre, tre mot to og to mot tre.</verse><verse id="53">Far skal stå i strid mot sønn, og sønn mot far, mor mot datter og datter mot mor, svigermor mot svigerdatter og svigerdatter mot svigermor.</verse><verse id="54">Og han sa til folket: Når dere ser en sky stige opp i vest, sier dere straks: Det kommer regn! Og slik skjer det.</verse><verse id="55">Og når dere ser at det blåser fra sør, sier dere: Det blir varmt! Og det blir slik.</verse><verse id="56">Hyklere! Jordens og himmelens utseende vet dere å tyde. Hvorfor kan dere da ikke tyde denne tiden?</verse><verse id="57">Og hvorfor dømmer dere ikke av dere selv hva som er rett?</verse><verse id="58">For når du går til øvrigheten med din motpart, så gjør deg umak med å komme overens med ham mens du ennå er på veien, for at han ikke skal dra deg for dommeren, og dommeren overgi deg til vokteren, og vokteren kaste deg i fengsel.</verse><verse id="59">Jeg sier deg: Du skal slett ikke komme ut derfra før du har betalt til siste øre.</verse></chapter><chapter id="13"><verse id="1">På den tiden kom det noen og fortalte ham om de galileerne som Pilatus hadde drept, så blodet deres hadde blandet seg med blodet av slaktofrene som de bar fram.</verse><verse id="2">Han svarte og sa til dem: Mener dere at disse galileerne var syndere fremfor alle andre galileere, siden de har lidd dette?</verse><verse id="3">Nei, sier jeg dere! Men hvis dere ikke omvender dere, så skal dere alle omkomme på samme måten.</verse><verse id="4">Eller de atten som tårnet ved Siloa falt ned over og drepte - mener dere at de var skyldige fremfor alle mennesker som bor i Jerusalem?</verse><verse id="5">Nei, sier jeg dere! Men hvis dere ikke omvender dere, skal dere alle omkomme på samme vis.</verse><verse id="6">Han sa denne lignelsen: En mann hadde et fikentre plantet i vingården sin. Og han kom og lette etter frukt på det, men fant ingen.</verse><verse id="7">Han sa da til vingårdsmannen: Se, i tre år har jeg nå kommet og lett etter frukt på dette fikentreet, men ikke funnet noe. Hogg det ned. Hvorfor skal det stå her og utarme jorden?</verse><verse id="8">Men han svarte og sa til ham: Herre, la det få stå også dette året, til jeg får spadd opp rundt det og gjødslet det.</verse><verse id="9">Kanskje bærer det da frukt neste år. Gjør det ikke det, så får du hogge det ned.</verse><verse id="10">En sabbat holdt han på å lære folket i en av synagogene.</verse><verse id="11">Og se, det var en kvinne der som hadde hatt en vanmaktsånd i atten år. Hun var krumbøyd og kunne ikke rette seg opp.</verse><verse id="12">Da Jesus så henne, kalte han henne til seg og sa til henne: Kvinne, du er løst fra din vanmakt.</verse><verse id="13">Han la hendene på henne, og straks rettet hun seg opp og priste Gud.</verse><verse id="14">Da tok synagogeforstanderen til orde - han var harm fordi Jesus helbredet på sabbaten - og han sa til folket: Det er seks dager til å arbeide på, kom derfor på dem og bli helbredet, og ikke på sabbaten.</verse><verse id="15">Men Herren svarte ham og sa: Hyklere! Løser ikke hver av dere oksen eller eselet fra krybben på sabbaten og leier dem ut så de får drikke?</verse><verse id="16">Men denne, en Abrahams datter, som Satan har bundet, tenk i atten år, skulle ikke hun bli løst av dette båndet på sabbatsdagen?</verse><verse id="17">Da han sa dette, ble alle motstanderne hans gjort til skamme, og hele folket gledet seg over alle de herlige ting som skjedde ved ham.</verse><verse id="18">Så sa han: Hva er Guds rike likt, og hva skal jeg ligne det med?</verse><verse id="19">Det er likt et sennepsfrø som en mann tok og sådde i hagen sin. Det vokste og ble til et tre, og himmelens fugler bygde rede i greinene.</verse><verse id="20">Og igjen sa han: Hva skal jeg ligne Guds rike med?</verse><verse id="21">Det er likt en surdeig som en kvinne tok og skjulte i tre kar mel, til alt var gjennomsyret.</verse><verse id="22">På sin vandring mot Jerusalem dro han gjennom byer og landsbyer og lærte.</verse><verse id="23">En sa da til ham: Herre, er det få som blir frelst? Men han sa til dem:</verse><verse id="24">Strid for å komme inn gjennom den trange døren! For mange, sier jeg dere, skal søke å komme inn og ikke være i stand til det.</verse><verse id="25">Når husbonden først har reist seg og stengt døren, begynner dere å stå utenfor og banke på døren og si: Herre, lukk opp for oss! Og han skal svare og si til dere: Jeg vet ikke hvor dere er fra.</verse><verse id="26">Da begynner dere å si: Vi åt og drakk for øynene dine, og du lærte på gatene våre.</verse><verse id="27">Men han skal svare: Jeg sier dere: Jeg vet ikke hvor dere er fra. Gå bort fra meg, alle dere som gjorde urett.</verse><verse id="28">Dere skal gråte og skjære tenner når dere får se Abraham og Isak og Jakob og alle profetene i Guds rike, mens dere selv er kastet utenfor.</verse><verse id="29">Og de skal komme fra øst og vest og fra nord og sør og sitte til bords i Guds rike.</verse><verse id="30">Og se, noen av de siste skal bli de første, og noen av de første skal bli de siste!</verse><verse id="31">I samme stund kom noen fariseere til ham og sa: Ta av sted og dra bort herfra, for Herodes vil drepe deg!</verse><verse id="32">Han sa til dem: Gå og si til den reven: Se, jeg driver ut onde ånder og helbreder syke i dag og i morgen, og den tredje dagen blir jeg ferdig.</verse><verse id="33">Men i dag og i morgen og dagen etter må jeg vandre videre, for det går ikke an at en profet mister livet utenfor Jerusalem!</verse><verse id="34">Jerusalem! Jerusalem! Du som slår i hjel profetene og steiner dem som blir sendt til deg. Hvor ofte jeg ville samle dine barn, som en høne samler kyllingene under vingene sine. Men dere ville ikke.</verse><verse id="35">Se, huset deres skal bli overlatt tomt til dere. Sannelig sier jeg dere: Dere skal ikke se meg før den tiden kommer da dere sier: Velsignet være han som kommer i Herrens navn!</verse></chapter><chapter id="14"><verse id="1">Det skjedde at han på en sabbat var kommet inn i huset til en av de øverste fariseerne for å holde måltid. Og de voktet nøye på ham.</verse><verse id="2">Og se, en mann som hadde vattersott, sto foran ham.</verse><verse id="3">Jesus tok da til orde og sa til de lovkyndige og fariseerne: Er det tillatt å helbrede på sabbaten, eller er det ikke?</verse><verse id="4">Men de tidde. Da rørte han ved mannen og helbredet ham, og lot ham gå.</verse><verse id="5">Og han sa til dem: Om noen av dere har en sønn eller en okse som faller ned i en brønn, vil dere ikke straks dra den opp på sabbatsdagen?</verse><verse id="6">Men de var ikke i stand til å svare ham på dette.</verse><verse id="7">Og han sa en lignelse til gjestene, da han la merke til hvordan de valgte seg ut de øverste setene:</verse><verse id="8">Når noen har bedt deg til bryllups, så sett deg ikke øverst ved bordet. For det kan hende at han har bedt en som er gjevere enn du!</verse><verse id="9">Han som har innbudt både deg og den andre, vil da komme og si til deg: Gi plass til denne! Da må du med skam gå og sette deg nederst.</verse><verse id="10">Nei, når du blir innbudt, så gå og ta plass nederst! Når så han som har innbudt deg, kommer, kan han si til deg: Venn, flytt deg høyere opp! Da vil du bli æret for øynene på alle dem som ligger til bords sammen med deg.</verse><verse id="11">For hver den som opphøyer seg selv, skal fornedres, og den som fornedrer seg selv, skal opphøyes.</verse><verse id="12">Han sa også til ham som hadde innbudt ham: Når du gjør gjestebud til middag eller kvelds, skal du ikke be venner og brødre og slektninger eller rike naboer. For da vil de be deg igjen, og du får gjengjeld.</verse><verse id="13">Men når du gjør gjestebud, da innby fattige, vanføre, lamme, blinde.</verse><verse id="14">Da skal du være salig. For de har ikke noe å gi deg igjen. Men du skal få det igjen i de rettferdiges oppstandelse.</verse><verse id="15">Da en av dem som spiste sammen med ham, hørte dette, sa han: Salig er den som får sitte til bords i Guds rike!</verse><verse id="16">Da sa han til ham: Det var en mann som gjorde et stort gjestebud og innbød mange.</verse><verse id="17">Da tiden for gjestebudet var inne, sendte han tjeneren sin for å si til de innbudte: Kom, for nå er det ferdig.</verse><verse id="18">Men alle som én begynte de å unnskylde seg. Den første sa til ham: Jeg har kjøpt en åker og må gå og se på den. Jeg ber deg: Ha meg unnskyldt!</verse><verse id="19">En annen sa: Jeg har kjøpt fem par okser, og går for å prøve dem. Jeg ber deg: Ha meg unnskyldt!</verse><verse id="20">Og en tredje sa: Jeg har tatt meg en kone, og derfor kan jeg ikke komme.</verse><verse id="21">Da tjeneren kom tilbake, fortalte han sin herre dette. Da ble husbonden harm og sa til tjeneren: Gå i hast ut i byens gater og streder, og før hit inn de fattige og vanføre og blinde og lamme.</verse><verse id="22">Og tjeneren sa: Herre, det er gjort som du bød, og det er ennå rom.</verse><verse id="23">Da sa herren til tjeneren: Gå ut på veiene og ved gjerdene og nød folk til å komme inn, så mitt hus kan bli fullt.</verse><verse id="24">For jeg sier dere: Ingen av de menn som var innbudt, skal smake mitt festmåltid.</verse><verse id="25">Mye folk vandret nå sammen med ham. Og han vendte seg og sa til dem:</verse><verse id="26">Om noen kommer til meg, og ikke hater sin far og mor og kone og sine barn og brødre og søstre, ja, også sitt eget liv, da kan han ikke være min disippel.</verse><verse id="27">Den som ikke bærer sitt kors og følger etter meg, kan ikke være min disippel.</verse><verse id="28">For hvem av dere som vil bygge et tårn, setter seg ikke først ned og regner etter hva det vil koste, om han har nok til å fullføre det med?</verse><verse id="29">Ellers kan det hende at han får bygd grunnmuren, men ikke er i stand til å fullføre. Da vil alle som ser det, begynne å spotte ham</verse><verse id="30">og si: Denne mannen begynte å bygge, men var ikke i stand til å fullføre!</verse><verse id="31">Eller vil en konge gå i krig mot en annen konge uten først å sette seg ned og overveie om det er mulig med ti tusen mann å møte en som kommer mot ham med tjue tusen?</verse><verse id="32">Men kan han ikke det, skikker han sendemenn og tinger om fred mens han ennå er langt borte.</verse><verse id="33">Slik kan ingen av dere være min disippel uten at han oppgir alt han eier.</verse><verse id="34">Salt er en god ting, men når også saltet mister sin kraft, hva skal det da saltes med?</verse><verse id="35">Da duger det verken i jord eller gjødsel. Det blir kastet ut. Den som har ører å høre med, han høre!</verse></chapter><chapter id="15"><verse id="1">Alle tollere og syndere holdt seg nær til ham for å høre ham.</verse><verse id="2">Og både fariseerne og de skriftlærde knurret og sa: Denne mannen tar imot syndere og eter sammen med dem!</verse><verse id="3">Da fortalte han denne lignelsen til dem:</verse><verse id="4">Om noen av dere har hundre sauer og mister én av dem, vil han da ikke forlate de nittini i ødemarken og gå av sted og lete etter den som er kommet bort, til han finner den?</verse><verse id="5">Og når han har funnet den, legger han den på skuldrene sine og gleder seg.</verse><verse id="6">Når han kommer hjem, ber han sammen venner og naboer og sier: Gled dere med meg, for jeg har funnet igjen sauen som jeg hadde mistet.</verse><verse id="7">Jeg sier dere: Slik skal det være større glede i himmelen over én synder som omvender seg, enn over nittini rettferdige som ikke trenger til omvendelse.</verse><verse id="8">Eller om en kvinne har ti sølvpenger og mister én av dem, tenner hun ikke da et lys og feier huset og leter nøye til hun finner den?</verse><verse id="9">Og når hun har funnet den, ber hun sammen venninner og naboer og sier: Gled dere med meg, for jeg har funnet igjen sølvpengen som jeg hadde mistet!</verse><verse id="10">På samme måte, sier jeg dere, blir det glede blant Guds engler over én synder som omvender seg.</verse><verse id="11">Og han sa: En mann hadde to sønner.</verse><verse id="12">Den yngste av dem sa til faren: Far, gi meg den delen av boet som faller på meg! Han skiftet da sin eiendom mellom dem.</verse><verse id="13">Ikke mange dager senere samlet den yngste sønnen sammen alt sitt og dro til et land langt borte, og der sløste han bort alt han eide i et utsvevende liv.</verse><verse id="14">Men da han hadde satt alt over styr, ble det en svær hungersnød i det landet. Og han begynte å lide nød.</verse><verse id="15">Da gikk han bort og holdt seg til en av borgerne der i landet, og han sendte ham ut på markene sine for å gjete svin.</verse><verse id="16">Han ønsket å fylle sin buk med de skolmer som svinene åt. Og ingen ga ham noe.</verse><verse id="17">Da kom han til seg selv og sa: Hvor mange leiefolk hos min far har overflod av brød, men jeg setter livet til her av sult.</verse><verse id="18">Jeg vil stå opp og gå til min far, og jeg vil si til ham: Far, jeg har syndet mot himmelen og mot deg.</verse><verse id="19">Jeg er ikke verdig lenger til å kalles sønnen din. La meg få være som en av leiefolkene dine.</verse><verse id="20">Og han sto opp og kom til sin far. Men da han ennå var langt borte, så hans far ham, og han fikk inderlig medynk med ham. Han løp ham i møte, falt ham om halsen og kysset ham igjen og igjen.</verse><verse id="21">Da sa sønnen til ham: Far, jeg har syndet mot himmelen og mot deg. Jeg er ikke lenger verdig til å kalles sønnen din.</verse><verse id="22">Men faren sa til tjenerne sine: Skynd dere! Ta fram den beste kledningen og ha den på ham. Gi ham en ring på hånden hans, og sko på føttene.</verse><verse id="23">Hent gjøkalven og slakt den, og la oss ete og være glade!</verse><verse id="24">For denne sønnen min var død og er blitt levende, han var tapt og er blitt funnet. Og de begynte å være glade.</verse><verse id="25">Men den eldste sønnen hans var ute på marken. Da han gikk hjemover og nærmet seg huset, hørte han spill og dans.</verse><verse id="26">Han kalte til seg en av tjenerne og spurte hva dette kunne være.</verse><verse id="27">Han sa til ham: Din bror er kommet, og din far har slaktet gjøkalven fordi han fikk ham frisk tilbake.</verse><verse id="28">Da ble han harm og ville ikke gå inn. Men faren gikk ut og talte vennlig til ham.</verse><verse id="29">Men han svarte og sa til sin far: Se, i så mange år har jeg tjent deg, og aldri har jeg gjort imot ditt bud. Men meg har du aldri gitt et kje så jeg kunne glede meg med vennene mine.</verse><verse id="30">Men da denne sønnen din kom, han som ødslet bort formuen din sammen med horer, da slaktet du gjøkalven for ham!</verse><verse id="31">Men han sa til ham: Barn, du er alltid hos meg, og alt mitt er ditt!</verse><verse id="32">Men nå burde vi fryde oss og være glade, fordi denne broren din var død og er blitt levende, var tapt og er funnet.</verse></chapter><chapter id="16"><verse id="1">Men han sa også til disiplene sine: Det var en rik mann som hadde en forvalter. Denne ble angitt for ham, det ble sagt at han sløste bort eiendommen hans.</verse><verse id="2">Mannen kalte ham da til seg og sa: Hva er det jeg hører om deg? Gjør regnskap for hvordan du har forvaltet eiendommen, for du kan ikke være forvalter lenger!</verse><verse id="3">Da sa forvalteren til seg selv: Hva skal jeg gjøre, nå når min herre tar forvaltningen fra meg? Grave orker jeg ikke, og å tigge skammer jeg meg for.</verse><verse id="4">Nå vet jeg hva jeg skal gjøre, for at de skal ta imot meg i sine hus når jeg er blitt avsatt.</verse><verse id="5">Han kalte så til seg hver enkelt av sin herres skyldnere. Til den første sa han: Hvor mye skylder du min herre?</verse><verse id="6">Han sa: Hundre fat olje. Da sa han til ham: Her har du gjeldsbrevet ditt. Sett deg nå ned, skynd deg og skriv femti!</verse><verse id="7">Deretter sa han til en annen: Og du, hvor mye skylder du? Han sa: Hundre tønner hvete. Han sier til ham: Ta gjeldsbrevet ditt og skriv åtti!</verse><verse id="8">Herren roste den urettferdige forvalteren fordi han hadde skikket seg klokt. For denne verdens barn er klokere mot sin egen slekt enn lysets barn.</verse><verse id="9">Og jeg sier dere: Gjør dere venner ved den urettferdige mammon, for at de, når den svikter, kan ta imot dere i de evige boliger!</verse><verse id="10">Den som er tro i smått, er også tro i stort. Og den som er urettferdig i smått, er også urettferdig i stort.</verse><verse id="11">Dersom dere ikke er tro i den urettferdige mammon, hvem vil da betro dere de sanne skatter?</verse><verse id="12">Og har dere ikke vært tro i det som hører andre til, hvem vil da gi dere noe til egen eiendom?</verse><verse id="13">Ingen tjener kan tjene to herrer. For han vil enten hate den ene og elske den andre, eller han vil holde seg til den ene og forakte den andre. Dere kan ikke tjene Gud og mammon.</verse><verse id="14">Fariseerne hørte alt dette, og pengekjære som de var, spottet de ham.</verse><verse id="15">Og han sa til dem: Dere er slike som rettferdiggjør seg selv i menneskenes øyne, men Gud kjenner hjertene deres. For det som mennesker akter høyt, er en styggedom i Guds øyne.</verse><verse id="16">Loven og profetene hadde sin tid inntil Johannes. Fra da av forkynnes evangeliet om Guds rike, og enhver trenger seg inn i det med makt.</verse><verse id="17">Men før skal himmel og jord forgå, før en eneste tøddel av loven skal falle bort.</verse><verse id="18">Hver den som skiller seg fra sin hustru og gifter seg med en annen, bryter ekteskapet. Og den som gifter seg med en kvinne som er skilt fra sin mann, bryter ekteskapet.</verse><verse id="19">Det var en rik mann som kledde seg i purpur og fineste lin, og som levde hver dag i herlighet og glede.</verse><verse id="20">Men det var en fattig mann ved navn Lasarus, som var lagt ved porten hans. Han var full av verkende sår.</verse><verse id="21">Hans ønske var å få mette seg med smulene som falt fra den rikes bord. Men endog hundene kom og slikket sårene hans.</verse><verse id="22">Så skjedde det at den fattige døde, og englene bar ham bort til Abrahams fang. Men også den rike døde og ble begravet.</verse><verse id="23">Og da han slo sine øyne opp i dødsriket, der han var i pine, - da ser han Abraham langt borte og Lasarus i hans fang.</verse><verse id="24">Da ropte han og sa: Far Abraham! Forbarm deg over meg og send Lasarus, så han kan dyppe fingertuppen sin i vann og svale min tunge! For jeg lider svær pine i denne ilden.</verse><verse id="25">Men Abraham sa: Sønn, husk at du fikk dine goder i din levetid, likesom Lasarus fikk det vonde. Men nå trøstes han her, mens du pines.</verse><verse id="26">Dessuten er det festet et stort svelg mellom oss og dere, for at de som måtte ønske å gå herfra over til dere, ikke skal være i stand til det. Heller ikke kan noen komme derfra og over til oss.</verse><verse id="27">Da sa han: Så ber jeg deg, far, at du må sende ham til min fars hus -</verse><verse id="28">for jeg har fem brødre - for at han kan vitne for dem, så ikke også de skal komme til dette pinens sted.</verse><verse id="29">Men Abraham sier til ham: De har Moses og profetene. La dem høre dem!</verse><verse id="30">Men han sa: Nei, far Abraham! Men kommer det noen til dem fra de døde, da vil de omvende seg.</verse><verse id="31">Men han sa til ham: Hører de ikke Moses og profetene, da vil de heller ikke la seg overbevise om noen står opp fra de døde.</verse></chapter><chapter id="17"><verse id="1">Han sa til disiplene sine: Det er ikke til å unngå at forførelser kommer. Men ve den som de kommer fra!</verse><verse id="2">Det var bedre for ham om det var hengt en kvernstein om halsen hans, og han ble kastet i havet, enn at han skulle forføre én av disse små.</verse><verse id="3">Ta dere i vare! Om din bror synder, så tal ham til rette. Og dersom han angrer, så tilgi ham!</verse><verse id="4">Om han så synder imot deg sju ganger om dagen, og sju ganger kommer tilbake til deg og sier: Jeg angrer! - så skal du tilgi ham.</verse><verse id="5">Og apostlene sa til Herren: Øk vår tro!</verse><verse id="6">Men Herren sa til dem: Om dere hadde tro som et sennepskorn, da kunne dere si til dette morbærtreet: Rykk deg opp med rot og plant deg i havet! - Og det skulle adlyde dere.</verse><verse id="7">Om en av dere har en tjener som er ute og pløyer eller gjeter, vil han så si til ham når han kommer inn fra marken: Kom straks hit og sett deg til bords?</verse><verse id="8">Vil han ikke heller si til ham: Gjør i stand kveldsmat for meg, bind opp om deg og vær min oppvarter mens jeg eter og drikker - og så kan du selv ete og drikke?</verse><verse id="9">Takker han så tjeneren fordi han gjorde det som var ham pålagt? Det tror jeg ikke.</verse><verse id="10">Slik skal også dere, når dere har gjort alt det som er pålagt dere, si: Vi er unyttige tjenere! Vi har bare gjort det vi var skyldige å gjøre.</verse><verse id="11">Det skjedde på vandringen til Jerusalem, at han dro gjennom grenselandet mellom Samaria og Galilea.</verse><verse id="12">Da han gikk inn i en landsby, møtte det ham ti spedalske menn. De ble stående på avstand</verse><verse id="13">og ropte med høy røst: Jesus, Mester! Miskunn deg over oss!</verse><verse id="14">Han så dem og sa til dem: Gå av sted og fremstill dere for prestene! Og det skjedde mens de var på vei dit, at de ble renset.</verse><verse id="15">Men en av dem vendte tilbake da han så at han var blitt helbredet, og priste Gud med høy røst.</verse><verse id="16">Og han falt ned på sitt ansikt for hans føtter og takket ham. Han var en samaritan.</verse><verse id="17">Men Jesus svarte og sa: Var det ikke ti som ble renset? Hvor er da de ni?</verse><verse id="18">Fantes det ingen som vendte tilbake for å gi Gud ære, uten denne fremmede?</verse><verse id="19">Og han sa til ham: Stå opp og gå bort! Din tro har frelst deg.</verse><verse id="20">Da fariseerne spurte ham om når Guds rike skulle komme, svarte han dem og sa: Guds rike kommer ikke på en slik måte at en kan se det med øynene.</verse><verse id="21">Heller ikke skal de si: Se her eller der er det. For se, Guds rike er inne i dere.</verse><verse id="22">Men han sa til disiplene sine: De dager skal komme, da dere skal lengte etter å få se en av Menneskesønnens dager, og dere skal ikke få se den.</verse><verse id="23">Og de skal si til dere: Se her! - eller: Se der er han! - Gå ikke dit og følg ikke etter!</verse><verse id="24">For likesom lynet, når det glimter, lyser fra himmelbryn til himmelbryn, slik skal Menneskesønnen være på sin dag.</verse><verse id="25">Men først må han lide meget og bli forkastet av denne slekt.</verse><verse id="26">Og slik som det var i Noahs dager, slik skal det også være i Menneskesønnens dager.</verse><verse id="27">De åt og drakk, de tok til ekte og ble gitt til ekte - like til den dagen da Noah gikk inn i arken. Så kom vannflommen og ødela dem alle.</verse><verse id="28">På samme vis - slik som det var i Lots dager: De åt og drakk, de kjøpte og solgte, plantet og bygde.</verse><verse id="29">Men den dagen da Lot gikk ut av Sodoma, lot Gud det regne ild og svovel fra himmelen og ødela dem alle.</verse><verse id="30">Slik skal det også være på den dagen Menneskesønnen åpenbares.</verse><verse id="31">På den dagen må den som er oppe på taket og har sine ting inne i huset, ikke stige ned for å hente dem. Heller ikke må den som er ute på marken, vende hjem igjen.</verse><verse id="32">Husk Lots kone!</verse><verse id="33">Den som søker å vinne sitt liv, skal miste det. Og den som mister sitt liv, skal bevare det.</verse><verse id="34">Jeg sier dere: Den natten skal to være i én seng. Den ene skal bli tatt med, den andre skal bli latt tilbake.</verse><verse id="35">To kvinner skal male på samme kvern. Den ene skal bli tatt med, men den andre skal bli latt tilbake.</verse><verse id="36">To skal være ute på marken. Den ene blir tatt med, den andre blir latt tilbake.</verse><verse id="37">De tar da til orde og sier til ham: Hvor, Herre? Han sa til dem: Hvor åtselet er, der skal gribbene samles.</verse></chapter><chapter id="18"><verse id="1">Han sa en lignelse til dem om at de alltid burde be og ikke bli trette:</verse><verse id="2">Det var en dommer i en by, som ikke fryktet Gud og ikke tok hensyn til noe menneske.</verse><verse id="3">Og det var en enke der i byen. Hun kom gang på gang til ham og sa: Hjelp meg til å få rett over motstanderen min!</verse><verse id="4">Lenge ville han ikke, men til sist sa han til seg selv: Om jeg verken frykter Gud eller tar hensyn til noe menneske,</verse><verse id="5">så vil jeg likevel hjelpe denne enken til å få rett, fordi hun bryr meg slik. Ellers kommer hun vel til slutt og slår til meg.</verse><verse id="6">Og Herren sa: Hør hva den urettferdige dommeren sier!</verse><verse id="7">Men skulle da ikke Gud hjelpe sine utvalgte til deres rett, de som roper til ham dag og natt? Er han sen når det gjelder dem?</verse><verse id="8">Jeg sier dere: Han skal skynde seg å hjelpe dem så de får sin rett! Men når Menneskesønnen kommer, mon han da vil finne troen på jorden?</verse><verse id="9">Han fortalte også denne lignelsen til noen som stolte på seg selv at de var rettferdige, og foraktet de andre:</verse><verse id="10">To menn gikk opp til templet for å be. Den ene var en fariseer og den andre en toller.</verse><verse id="11">Fariseeren sto for seg selv og ba slik: Gud, jeg takker deg fordi jeg ikke er som andre mennesker: røvere, urettferdige, horkarer - eller som denne tolleren.</verse><verse id="12">Jeg faster to ganger i uken og gir tiende av alt jeg tjener.</verse><verse id="13">Men tolleren sto langt borte. Han ville ikke engang løfte øynene mot himmelen, men slo seg for sitt bryst og sa: Gud, vær meg synder nådig!</verse><verse id="14">Jeg sier dere: Denne gikk rettferdiggjort hjem til sitt hus, ikke den andre. For hver den som opphøyer seg selv, skal fornedres. Men den som fornedrer seg selv, skal opphøyes.</verse><verse id="15">De bar også de små barna til ham for at han skulle røre ved dem. Men da disiplene så det, truet de dem.</verse><verse id="16">Men Jesus kalte dem til seg og sa: La de små barna komme til meg og hindre dem ikke, for Guds rike hører slike til!</verse><verse id="17">Sannelig sier jeg dere: Den som ikke tar imot Guds rike som et lite barn, skal slett ikke komme inn i det!</verse><verse id="18">Og en rådsherre spurte ham og sa: Gode mester, hva skal jeg gjøre for å arve evig liv?</verse><verse id="19">Men Jesus sa til ham: Hvorfor kaller du meg god? Ingen er god uten én, det er Gud.</verse><verse id="20">Budene kjenner du: Du skal ikke bryte ekteskapet! Du skal ikke slå i hjel! Du skal ikke stjele! Du skal ikke vitne falskt! Hedre din far og din mor!</verse><verse id="21">Men han sa: Alt dette har jeg holdt fra jeg var ung.</verse><verse id="22">Da Jesus hørte det, sa han til ham: Ett mangler du ennå: Selg alt det du eier, og del ut til de fattige. Så skal du få en skatt i himmelen. Kom så og følg meg.</verse><verse id="23">Men da han hørte dette, ble han dypt bedrøvet. For han var meget rik.</verse><verse id="24">Da Jesus så det, sa han: Hvor vanskelig det er for dem som har rikdommer å komme inn i Guds rike.</verse><verse id="25">For det er lettere for en kamel å gå gjennom et nåløye enn det er for en rik å komme inn i Guds rike.</verse><verse id="26">Da sa de som hørte det: Hvem kan da bli frelst?</verse><verse id="27">Men han sa: Det som er umulig for mennesker, er mulig for Gud.</verse><verse id="28">Da sa Peter: Se, vi har forlatt alt vårt og fulgt deg.</verse><verse id="29">Han sa til dem: Sannelig sier jeg dere: Det er ingen som har forlatt hus eller kone eller brødre eller foreldre eller barn for Guds rikes skyld,</verse><verse id="30">som ikke skal få det mangedobbelt igjen her i tiden, og i den kommende verden evig liv.</verse><verse id="31">Han tok de tolv til side og sa til dem: Se, vi går opp til Jerusalem, og alt som er skrevet av profetene om Menneskesønnen, skal oppfylles.</verse><verse id="32">For han skal overgis til hedningene og bli hånet og mishandlet og spyttet på.</verse><verse id="33">De skal hudstryke ham og slå ham i hjel. Og på den tredje dagen skal han stå opp.</verse><verse id="34">Men de forsto ikke noe av dette, og dette ordet var skjult for dem, og de skjønte ikke det han sa.</verse><verse id="35">Og det skjedde da han kom nær til Jeriko, at en blind mann satt ved veien og tigget.</verse><verse id="36">Da han hørte at mye folk gikk forbi, spurte han hva dette var.</verse><verse id="37">De fortalte ham da at Jesus fra Nasaret gikk forbi.</verse><verse id="38">Og han ropte og sa: Jesus, du Davids sønn, miskunn deg over meg!</verse><verse id="39">De som gikk foran, truet ham at han skulle tie. Men han ropte enda mye mer: Du Davids sønn, miskunn deg over meg!</verse><verse id="40">Da stanset Jesus og bød at de skulle føre den blinde til ham. Og da han var kommet nær, spurte han ham:</verse><verse id="41">Hva vil du jeg skal gjøre for deg? Han sa: Herre, at jeg må få synet igjen!</verse><verse id="42">Og Jesus sa til ham: Bli seende! Din tro har frelst deg.</verse><verse id="43">Og straks fikk han synet igjen. Han fulgte ham og lovet Gud. Og hele folkemengden som så dette, priste Gud.</verse></chapter><chapter id="19"><verse id="1">Og Jesus kom inn i Jeriko og var på vei gjennom byen.</verse><verse id="2">Og se, der var en mann som hette Sakkeus. Han var overtoller og en rik mann.</verse><verse id="3">Han søkte å få se Jesus, hvem han var. Men han kunne ikke komme til for folkemengden, for han var liten av vekst.</verse><verse id="4">Han løp da i forveien og klatret opp i et morbærtre for å se ham, for veien hans gikk der forbi.</verse><verse id="5">Da Jesus kom til stedet, så han opp og sa til ham: Sakkeus, skynd deg og kom ned! For i dag må jeg bli i ditt hus.</verse><verse id="6">Han skyndte seg da og steg ned, og tok imot ham med glede.</verse><verse id="7">Men da de så det, knurret de alle og sa: Han gikk inn som gjest hos en syndig mann!</verse><verse id="8">Men Sakkeus sto fram og sa til Herren: Se, Herre! Halvdelen av det jeg eier, gir jeg til de fattige. Og har jeg presset penger av noen, skal jeg gi det firedobbelt igjen.</verse><verse id="9">Jesus sa til ham: I dag er frelse blitt dette huset til del, siden også han er en Abrahams sønn.</verse><verse id="10">For Menneskesønnen er kommet for å søke og frelse det som var fortapt.</verse><verse id="11">Mens de hørte på dette, la han også en lignelse til. For han var nær Jerusalem, og de mente at Guds rike straks skulle komme til syne.</verse><verse id="12">Han sa da: En mann av høy ætt dro til et land langt borte for å få kongemakt og så komme tilbake.</verse><verse id="13">Han kalte da til seg ti av tjenerne sine, ga dem ti pund og sa til dem: Driv handel med dem til jeg kommer igjen.</verse><verse id="14">Men hans landsmenn hatet ham. De skikket sendemenn etter ham for å si: Vi vil ikke at denne mannen skal være konge over oss!</verse><verse id="15">Og det skjedde da han hadde fått kongedømmet og kom tilbake, da lot han kalle fram for seg de tjenerne som han hadde gitt pengene til, så han kunne få vite hva de hadde tjent.</verse><verse id="16">Den første kom da fram og sa: Herre, ditt pund har kastet av seg ti pund.</verse><verse id="17">Og han sa til ham: Godt, du gode tjener! Fordi du har vært tro i smått, skal du herske over ti byer.</verse><verse id="18">Den andre kom fram og sa: Herre, ditt pund har gitt fem pund i utbytte.</verse><verse id="19">Og til denne sa han: Du skal bli satt over fem byer.</verse><verse id="20">Så kom det en annen og sa: Herre, her har du pundet ditt! Jeg har hatt det liggende i et tørkle.</verse><verse id="21">For jeg var redd deg, fordi du er en streng mann. Du tar opp det du ikke la ned, og høster det du ikke sådde.</verse><verse id="22">Han sier til ham: Etter din egen munn dømmer jeg deg, du dårlige tjener. Du visste at jeg er en streng mann, som tar opp det jeg ikke la ned og høster det jeg ikke sådde.</verse><verse id="23">Hvorfor overlot du så ikke pengene mine til utlånerne? Da kunne jeg ha fått dem igjen med renter når jeg kom!</verse><verse id="24">Og han sa til dem som sto omkring: Ta fra ham pundet og gi det til ham som har de ti pund.</verse><verse id="25">De sa til ham: Herre, han har jo ti pund!</verse><verse id="26">Jeg sier dere: Hver den som har, til ham skal det bli gitt. Men den som ikke har, skal bli fratatt selv det han har.</verse><verse id="27">Men disse mine fiender som ikke ville at jeg skulle være konge over dem, - før dem hit og hogg dem ned for mine øyne.</verse><verse id="28">Da han hadde sagt dette, dro han videre fram på sin vandring opp til Jerusalem.</verse><verse id="29">Og det skjedde da han kom nær til Betfage og Betania, til det berget som kalles Oljeberget, da sendte han to av disiplene sine av sted</verse><verse id="30">og sa: Gå inn i den landsbyen som ligger foran dere! Når dere kommer inn i den, skal dere finne en fole som står bundet, og som aldri noe menneske har sittet på. Løs den og før den hit!</verse><verse id="31">Og om noen spør dere: Hvorfor løser dere den? - da skal dere svare: Herren har bruk for den.</verse><verse id="32">De som ble sendt, gikk da av sted og fant det slik han hadde sagt dem.</verse><verse id="33">Da de løste folen, sa de som eide den: Hvorfor løser dere folen?</verse><verse id="34">De sa: Herren har bruk for den.</verse><verse id="35">Så leide de folen til Jesus. De la kappene sine på den og lot Jesus sette seg på den.</verse><verse id="36">Og som han nå dro fram, bredte folk kappene sine ut på veien.</verse><verse id="37">Men da han nærmet seg nedstigningen fra Oljeberget, begynte hele disippelflokken i glede å love Gud med høy røst for alle de kraftige gjerningene de hadde sett.</verse><verse id="38">De sa: Velsignet være kongen som kommer i Herrens navn! Fred i himmelen, og ære i det høyeste.</verse><verse id="39">Noen av fariseerne i folkemengden sa til ham: Mester, irettesett disiplene dine!</verse><verse id="40">Men han svarte og sa: Jeg sier dere: Om disse tier, så skal steinene rope!</verse><verse id="41">Da han kom nær og så byen, gråt han over den,</verse><verse id="42">og sa: Visste også du, om enn først på denne din dag, hva som tjener til din fred! Men nå er det skjult for dine øyne.</verse><verse id="43">For dager skal komme over deg, da fiendene dine kaster en voll opp omkring deg, og de skal omringe deg og trenge deg fra alle kanter.</verse><verse id="44">Og de skal slå deg til jorden, og dine barn i deg. De skal ikke la stein bli tilbake på stein, fordi du ikke kjente din besøkelsestid.</verse><verse id="45">Han gikk så inn i templet og begynte å drive ut dem som solgte der.</verse><verse id="46">Han sa til dem: Det står skrevet: Mitt hus skal være et bønnens hus. Men dere har gjort det til en røverhule.</verse><verse id="47">Og han lærte daglig i templet. Men yppersteprestene og de skriftlærde og de fremste blant folket prøvde å få ryddet ham av veien.</verse><verse id="48">Men de fant ikke ut hvordan de skulle gjøre det. For hele folket hang ved ham og hørte på ham.</verse></chapter><chapter id="20"><verse id="1">Det skjedde en av dagene, mens han lærte folket i templet og forkynte evangeliet, da sto yppersteprestene og de skriftlærde fram, sammen med de eldste,</verse><verse id="2">og de sa til ham: Si oss, med hvilken myndighet gjør du dette? Eller hvem er det som har gitt deg en slik fullmakt?</verse><verse id="3">Men han svarte og sa til dem: Jeg vil også spørre dere om en ting. Si meg:</verse><verse id="4">Johannes’ dåp, var den fra himmelen eller fra mennesker?</verse><verse id="5">Da samrådde de seg med hverandre og sa: Dersom vi nå sier: Fra himmelen! - da vil han si til oss: Hvorfor trodde dere ham da ikke?</verse><verse id="6">Men dersom vi sier: Fra mennesker! - da kommer hele folket til å steine oss. For de tror fullt og fast at Johannes var en profet.</verse><verse id="7">Og de svarte at de ikke visste hvor den var fra.</verse><verse id="8">Da sa Jesus til dem: Så sier heller ikke jeg dere med hvilken myndighet jeg gjør dette.</verse><verse id="9">Han begynte da å fortelle denne lignelsen til folket: En mann plantet en vingård. Han leide den bort til noen vingårdsmenn og dro så utenlands for lange tider.</verse><verse id="10">Da tiden var inne, sendte han en tjener til vingårdsmennene for at de skulle gi ham av vingårdens frukt. Men vingårdsmennene slo ham og sendte ham tomhendt bort.</verse><verse id="11">Han fortsatte med å sende en annen tjener. Men også ham slo de og hånet, og sendte ham tomhendt bort.</verse><verse id="12">Han fortsatte og sendte en tredje, ham slo de til blods og kastet ham ut.</verse><verse id="13">Da sa vingårdens herre: Hva skal jeg gjøre? Jeg vil sende sønnen min, som jeg elsker. De vil sikkert vise aktelse for ham!</verse><verse id="14">Men da vingårdsmennene fikk se ham, samrådde de seg med hverandre og sa: Dette er arvingen. La oss slå ham i hjel, så arven kan bli vår.</verse><verse id="15">Og de kastet ham ut av vingården og slo ham i hjel. Hva skal nå vingårdens herre gjøre med dem?</verse><verse id="16">Han skal komme og drepe disse vingårdsmennene, og vingården skal han overlate til andre. Men da sa de som hørte på: Det må ikke skje!</verse><verse id="17">Men han så på dem og sa: Hva betyr da dette som står skrevet: Den steinen som bygningsmennene forkastet, er blitt hovedhjørnestein?</verse><verse id="18">Hver den som faller på denne steinen, skal bli knust. Men hver den som steinen faller på, ham skal den smuldre til støv.</verse><verse id="19">De skriftlærde og yppersteprestene søkte nå med det samme å få lagt hånd på ham. Men de fryktet for folket. De skjønte nemlig at det var dem han hadde talt om i denne lignelsen.</verse><verse id="20">De voktet nå på ham en tid, og sendte noen for å lure på ham. Disse skulle late som om de var rettferdige, for å fange ham i ord, slik at de kunne få overgitt ham til myndighetene og til landshøvdingens makt.</verse><verse id="21">Og de spurte ham og sa: Mester, vi vet at du taler og lærer rett. Du gjør ikke forskjell på folk, men lærer Guds vei i sannhet.</verse><verse id="22">Er det tillatt for oss å gi keiseren skatt, eller er det ikke?</verse><verse id="23">Men han merket deres list og sa til dem:</verse><verse id="24">Vis meg en denar! Hvem har sitt bilde og sin påskrift her? De svarte: Keiseren.</verse><verse id="25">Han sa da til dem: Så gi da keiseren det som keiserens er, og Gud hva Guds er!</verse><verse id="26">Og de var ikke i stand til å fange ham i ord i folkets påhør. De undret seg over svarene hans, og tidde.</verse><verse id="27">Så kom det noen saddukeere til ham, de som nekter at det er en oppstandelse. De spurte ham:</verse><verse id="28">Mester, Moses har foreskrevet oss: Når en gift mann dør og han er barnløs, da skal mannens bror gifte seg med enken og holde oppe slekten for sin bror.</verse><verse id="29">Nå var det sju brødre. Den første tok seg en kone, men døde barnløs.</verse><verse id="30">Den andre tok henne så til kone. Også han døde barnløs.</verse><verse id="31">Også den tredje tok henne, og slik med alle sju. De døde uten å etterlate seg barn.</verse><verse id="32">Til sist døde også kvinnen.</verse><verse id="33">Hvem av dem skal så ha kvinnen til kone i oppstandelsen? De har jo alle sju hatt henne til kone!</verse><verse id="34">Jesus svarte og sa til dem: Denne verdens barn tar til ekte og blir gitt til ekte.</verse><verse id="35">Men de som aktes verdige til å få del i den kommende verden og i oppstandelsen fra de døde, de verken tar til ekte eller blir gitt til ekte.</verse><verse id="36">For de kan heller ikke dø mer, for de er lik englene. De er Guds barn, siden de er oppstandelsens barn.</verse><verse id="37">Men at de døde reises opp, det har også Moses vist i fortellingen om tornebusken. Der kaller han Herren for Abrahams Gud og Isaks Gud og Jakobs Gud.</verse><verse id="38">Og Gud er ikke de dødes Gud, men de levendes. For de lever alle for ham.</verse><verse id="39">Da tok noen av de skriftlærde til orde og sa: Mester, du svarte godt!</verse><verse id="40">For de våget ikke å spørre ham mer om noe.</verse><verse id="41">Men han sa til dem: Hvordan kan det sies at Messias er Davids sønn?</verse><verse id="42">For David selv sier i Salmenes bok: Herren sa til min Herre: Sett deg ved min høyre hånd</verse><verse id="43">til jeg får lagt dine fiender til skammel for dine føtter!</verse><verse id="44">David kaller ham altså Herre. Hvordan kan han da være hans sønn?</verse><verse id="45">Og mens hele folket hørte på, sa han til disiplene sine:</verse><verse id="46">Ta dere i vare for de skriftlærde. De vil gjerne gå omkring i side kapper og liker at folk hilser på dem på torgene. De vil ha de fremste setene i synagogene og hedersplassene i gjestebudene.</verse><verse id="47">De eter opp enkers hus, og for syns skyld holder de lange bønner. De skal få dess strengere dom.</verse></chapter><chapter id="21"><verse id="1">Da han så opp, fikk han se de rike legge gavene sine i tempelkisten.</verse><verse id="2">Men han så også en fattig enke som la to skjerver i den.</verse><verse id="3">Og han sa: Sannelig sier jeg dere: Denne fattige enken har gitt mer enn alle.</verse><verse id="4">For alle de andre ga av sin overflod, men hun ga av sin fattigdom - alt det hun hadde å leve av.</verse><verse id="5">Og da noen talte om templet, hvordan det var prydet med vakre steiner og tempelgaver, sa han:</verse><verse id="6">Dette som dere ser - dager skal komme da det ikke skal lates stein på stein som ikke skal brytes ned!</verse><verse id="7">Da spurte de ham og sa: Mester, når skal da dette skje? Og hva skal tegnet være når dette skal skje?</verse><verse id="8">Han sa: Se til at dere ikke blir ført vill! For mange skal komme i mitt navn og si: Det er meg! og: Tiden er kommet nær! - Gå ikke etter dem!</verse><verse id="9">Når dere hører om kriger og opprør, så la dere ikke skremme! For først må disse ting skje, men enden kommer ikke med det samme.</verse><verse id="10">Da sa han til dem: Folk skal reise seg mot folk og rike mot rike.</verse><verse id="11">Store jordskjelv skal det være, og hunger og pest mange steder. Fryktelige ting skal skje, og det skal vise seg veldige tegn fra himmelen.</verse><verse id="12">Men før alt dette skjer, skal de legge hånd på dere og forfølge dere. De skal overgi dere til synagoger og fengsler og dere skal føres fram for konger og landshøvdinger for mitt navns skyld.</verse><verse id="13">Det skal føre til at dere får avlegge vitnesbyrd.</verse><verse id="14">Legg dere derfor på hjertet at dere ikke forut bekymrer dere for hvordan dere skal forsvare dere.</verse><verse id="15">For jeg vil gi dere munn og visdom som ingen av deres motstandere skal kunne stå imot eller motsi.</verse><verse id="16">Men dere skal bli angitt også av foreldre og brødre, av slekt og venner, og de skal sende noen av dere i døden.</verse><verse id="17">Og dere skal bli hatet av alle for mitt navns skyld.</verse><verse id="18">Men ikke et hår på hodet deres skal gå tapt.</verse><verse id="19">Hold ut, så skal dere vinne deres sjeler.</verse><verse id="20">Men når dere ser Jerusalem omringet av krigshærer, da skal dere vite at byens ødeleggelse er nær.</verse><verse id="21">Da må de som er i Judea, flykte til fjells. De som er inne i byen, må gå ut, og de som er ute på landet, må ikke gå inn i byen.</verse><verse id="22">For dette er gjengjeldelsens dager, da alt det som står skrevet, skal bli oppfylt.</verse><verse id="23">Stakkars dem som er med barn og dem som gir die i de dager! For stor nød skal det være på jorden, og vrede over dette folket.</verse><verse id="24">De skal falle for sverds egg og føres som fanger til alle folkeslag. Og Jerusalem skal ligge nedtrådt av hedninger inntil hedningefolkenes tider er til ende.</verse><verse id="25">Og det skal vise seg tegn i sol og måne og stjerner. Og på jorden skal folkene bli grepet av angst og fortvilelse når hav og brenninger bruser.</verse><verse id="26">Mennesker faller i avmakt av redsel og gru for det som skal komme over jorden. For himlenes krefter skal rokkes.</verse><verse id="27">Da skal de se Menneskesønnen komme i skyen med kraft og stor herlighet.</verse><verse id="28">Men når dette begynner å skje, da rett dere opp og løft hodet! For deres forløsning stunder til.</verse><verse id="29">Og han sa en lignelse til dem: Se på fikentreet og alle trær.</verse><verse id="30">Så snart de springer ut og dere ser det, da vet dere av dere selv at sommeren er nær.</verse><verse id="31">Slik skal dere også, når dere ser disse ting skje, vite at Guds rike er nær.</verse><verse id="32">Sannelig sier jeg dere: Denne slekt skal slett ikke forgå før det er skjedd alt sammen.</verse><verse id="33">Himmel og jord skal forgå, men mine ord skal slett ikke forgå.</verse><verse id="34">Men ta dere i vare, så ikke deres hjerte tynges av rus og svir og timelige bekymringer, så den dagen skulle komme uventet over dere</verse><verse id="35">som en snare. For den skal komme over alle dem som bor over hele jorden.</verse><verse id="36">Men våk hver tid og stund, og be at dere må bli aktet verdige til å unnfly alt dette som skal komme, og til å bli stående for Menneskesønnen.</verse><verse id="37">Om dagene var han i templet og lærte, men om kveldene gikk han ut til det berget som blir kalt Oljeberget, og overnattet der.</verse><verse id="38">Og alt folket kom tidlig om morgenen til ham i templet for å høre ham.</verse></chapter><chapter id="22"><verse id="1">Det nærmet seg nå de usyrede brøds høytid, som blir kalt påske.</verse><verse id="2">Og yppersteprestene og de skriftlærde prøvde å finne ut hvordan de kunne få ryddet Jesus av veien. De fryktet nemlig for folket.</verse><verse id="3">Da for Satan inn i Judas, med tilnavnet Iskariot, han som var en av de tolv.</verse><verse id="4">Han gikk av sted og talte med yppersteprestene og høvedsmennene om hvordan han skulle forråde Jesus til dem.</verse><verse id="5">Da ble de glade, og de ble enige med ham om å gi ham penger.</verse><verse id="6">Han godtok tilbudet, og søkte en anledning til å forråde ham til dem når ikke folkemengden var til stede.</verse><verse id="7">Så kom den dagen i de usyrede brøds høytid da påskelammet skulle slaktes.</verse><verse id="8">Og han sendte Peter og Johannes av sted og sa: Gå og gjør i stand for oss, så vi kan ete påskelammet.</verse><verse id="9">De sa til ham: Hvor vil du at vi skal gjøre det i stand?</verse><verse id="10">Han svarte: Se, når dere kommer inn i byen, skal det møte dere en mann som bærer en krukke med vann. Følg ham til det huset hvor han går inn.</verse><verse id="11">Og si til eieren av huset: Mesteren spør deg: Hvor er rommet der jeg kan ete påskelammet med disiplene mine?</verse><verse id="12">Han vil da vise dere en stor sal ovenpå, med alt utstyr. Der skal dere gjøre i stand.</verse><verse id="13">De gikk da av sted, og fant det slik som han hadde sagt. Og de gjorde i stand påskelammet.</verse><verse id="14">Og da timen kom, satte han seg til bords, og apostlene sammen med ham.</verse><verse id="15">Han sa til dem: Jeg har lengtet inderlig etter å ete dette påskemåltidet sammen med dere før jeg lider.</verse><verse id="16">For jeg sier dere: Jeg skal aldri mer ete det før det er blitt fullendt i Guds rike.</verse><verse id="17">Så tok han et beger, takket og sa: Ta dette og del det mellom dere!</verse><verse id="18">For jeg sier dere: Fra nå av skal jeg aldri mer drikke av vintreets frukt før Guds rike kommer.</verse><verse id="19">Og han tok et brød, takket og brøt det, ga dem og sa: Dette er mitt legeme, som blir gitt for dere. Gjør dette til minne om meg!</verse><verse id="20">Likeså tok han begeret etter aftensmåltidet og sa: Dette begeret er den nye pakt i mitt blod, som utgytes for dere.</verse><verse id="21">Men se, hans hånd som forråder meg, er med meg over bordet.</verse><verse id="22">For Menneskesønnen går nok bort, slik det er bestemt, men ve det mennesket som forråder ham!</verse><verse id="23">Da begynte de å spørre hverandre om hvem av dem det kunne være som skulle gjøre dette.</verse><verse id="24">Det ble også en trette blant dem om hvem av dem som skulle gjelde for å være størst.</verse><verse id="25">Da sa han til dem: Folkenes konger hersker over dem, og de som bruker makt over dem, kalles velgjørere.</verse><verse id="26">Men slik er det ikke blant dere. Den største blant dere skal være som den yngste, og lederen skal være som tjeneren.</verse><verse id="27">For hvem er størst, han som ligger til bords eller tjeneren? Er det ikke han som ligger til bords? Men jeg er som en tjener blant dere.</verse><verse id="28">Men dere er de som har holdt ut sammen med meg i mine prøvelser.</verse><verse id="29">Jeg overgir riket til dere, slik som min Far overga det til meg,</verse><verse id="30">for at dere skal ete og drikke ved mitt bord i mitt rike, og sitte på troner og dømme Israels tolv stammer.</verse><verse id="31">Simon, Simon! Se, Satan krevde å få dere i sin makt for å sikte dere som hvete.</verse><verse id="32">Men jeg ba for deg at din tro ikke måtte svikte. Og når du en gang omvender deg, så styrk dine brødre.</verse><verse id="33">Men Peter sa til ham: Herre, med deg er jeg rede til å gå både i fengsel og i død!</verse><verse id="34">Da sa han: Jeg sier deg, Peter: Hanen skal ikke gale i dag, før du tre ganger har nektet at du kjenner meg.</verse><verse id="35">Og han sa til dem: Da jeg sendte dere ut uten pung eller sekk eller sko, manglet dere da noe? De sa: Nei, ingen ting.</verse><verse id="36">Han sa da til dem: Men nå skal den som har pung, ta den med, og sekk likeså, og den som ikke har sverd, får selge kappen sin og kjøpe seg et.</verse><verse id="37">For jeg sier dere at det må oppfylles på meg, dette som er skrevet: Han ble regnet blant overtredere. For det som er skrevet om meg, er til ende.</verse><verse id="38">Da sa de: Herre, se her er to sverd. Men han svarte dem: Det er nok!</verse><verse id="39">Og han gikk ut og dro til Oljeberget, som han pleide, og disiplene fulgte med ham.</verse><verse id="40">Da han kom til stedet, sa han til dem: Be at dere ikke må komme i fristelse.</verse><verse id="41">Og han slet seg fra dem, omtrent så langt som et steinkast. Der falt han på kne, ba</verse><verse id="42">og sa: Far, om du vil, så la dette begeret gå meg forbi! Men la ikke min vilje skje, bare din.</verse><verse id="43">Da viste en engel fra himmelen seg for ham og styrket ham.</verse><verse id="44">Og han kom i dødsangst og ba enda mer inntrengende, og svetten hans ble som bloddråper som falt ned på jorden.</verse><verse id="45">Så sto han opp fra bønnen og kom til disiplene sine. Og han fant dem sovende av bedrøvelse.</verse><verse id="46">Han sa til dem: Hvorfor sover dere? Stå opp og be om at dere ikke må komme i fristelse!</verse><verse id="47">Mens han ennå talte, se, da kom det en stor flokk; og han som hette Judas, en av de tolv, gikk foran dem. Og han kom nær til Jesus for å kysse ham.</verse><verse id="48">Men Jesus sa til ham: Judas, forråder du Menneskesønnen med et kyss?</verse><verse id="49">Men da de som sto omkring ham, så hva som kom til å skje, sa de: Herre, skal vi slå til med sverd?</verse><verse id="50">Og en av dem slo til yppersteprestens tjener og hogg det høyre øret av ham.</verse><verse id="51">Men Jesus svarte og sa: La dem gå så langt. Og han rørte ved øret og helbredet ham.</verse><verse id="52">Og Jesus sa til yppersteprestene og høvedsmennene over tempelvakten og de eldste som var kommet ut mot ham: Dere har gått ut som mot en røver, med sverd og stokker.</verse><verse id="53">Dag etter dag var jeg hos dere i templet, men da rakte dere ikke ut hendene for å gripe meg! Men dette er deres time og mørkets makt.</verse><verse id="54">Da de nå hadde grepet ham, tok de ham med seg, og førte ham inn i yppersteprestens hus. Men Peter fulgte langt baketter.</verse><verse id="55">De hadde tent et bål midt på gårdsplassen og satt der sammen. Og Peter satte seg blant dem.</verse><verse id="56">En tjenestepike fikk se ham sitte mot lyset. Hun stirret på ham, og sa: Også denne var med ham!</verse><verse id="57">Men han nektet og sa: Jeg kjenner ham ikke, kvinne!</verse><verse id="58">En kort stund etter fikk en annen se ham og sa: Du er også en av dem. Men Peter sa: Menneske, jeg er ikke det!</verse><verse id="59">Omkring en time senere var det en annen som forsikret: Sannelig, også denne var med ham! Han er jo en galileer.</verse><verse id="60">Men Peter sa: Menneske, jeg skjønner ikke hva du snakker om! Og straks, mens han ennå talte, gol hanen.</verse><verse id="61">Og Herren vendte seg og så på Peter. Da mintes Peter Herrens ord, det han hadde sagt til ham: Før hanen galer, skal du fornekte meg tre ganger.</verse><verse id="62">Og han gikk ut og gråt bittert.</verse><verse id="63">Mennene som holdt vakt over Jesus, spottet ham og slo ham.</verse><verse id="64">De kastet et klede over ham og spurte ham og sa: Spå nå! Hvem var det som slo deg?</verse><verse id="65">Også mange andre spottord sa de til ham.</verse><verse id="66">Da det ble dag, kom folkets eldsteråd sammen, både yppersteprestene og de skriftlærde. Og de førte ham fram i sitt rådsmøte,</verse><verse id="67">og sa: Er du Messias, så si oss det. Men han sa til dem: Om jeg sier dere det, så vil dere slett ikke tro det.</verse><verse id="68">Og om jeg ville spørre, ville dere på ingen måte svare meg eller la meg gå.</verse><verse id="69">Men fra nå av skal Menneskesønnen sitte ved Guds krafts høyre hånd.</verse><verse id="70">De sa da alle: Du er altså Guds Sønn? Han sa til dem: Dere sier det, jeg er det.</verse><verse id="71">Da sa de: Hva skal vi nå med vitnesbyrd? Vi har jo selv hørt det fra hans munn.</verse></chapter><chapter id="23"><verse id="1">Hele flokken brøt da opp og førte ham til Pilatus.</verse><verse id="2">Og de begynte å anklage ham og sa: Vi har funnet at denne mannen fører folket vårt vill. Han forbyr å gi keiseren skatt, og han sier om seg selv at han er Messias, en konge.</verse><verse id="3">Pilatus spurte ham: Er du jødenes konge? Han svarte ham og sa: Du sier det.</verse><verse id="4">Men Pilatus sa til yppersteprestene og folket: Jeg finner ingen skyld hos denne mannen.</verse><verse id="5">Men de presset på og sa: Han oppvigler folket ved å lære over hele Judea. Han begynte i Galilea, og nå er han kommet helt hit.</verse><verse id="6">Da Pilatus hørte dette, spurte han om mannen var galileer.</verse><verse id="7">Og da han fikk vite at han var fra Herodes’ myndighetsområde, sendte han ham til Herodes, som også var i Jerusalem i de dagene.</verse><verse id="8">Da Herodes fikk se Jesus, ble han meget glad. Han hadde i lang tid ønsket å få se ham, for han hadde hørt om ham. Nå håpet han å få se et tegn av ham.</verse><verse id="9">Han spurte ham da med mange ord, men Jesus svarte ham ingenting.</verse><verse id="10">Yppersteprestene og de skriftlærde sto der og anklaget ham heftig.</verse><verse id="11">Også Herodes med krigsfolkene sine hånet og spottet ham. De la en skinnende kledning om ham og sendte ham tilbake til Pilatus.</verse><verse id="12">Denne dagen ble Herodes og Pilatus venner. Tidligere hadde det vært fiendskap mellom dem.</verse><verse id="13">Pilatus kalte da sammen yppersteprestene og rådsherrene og folket.</verse><verse id="14">Han sa til dem: Dere har ført fram for meg denne mannen som en folkeforfører. Og se, nå har jeg forhørt ham i deres nærvær. Men jeg har ikke funnet denne mannen skyldig i noe av det dere anklager ham for.</verse><verse id="15">Herodes heller ikke, for jeg sendte dere til ham. Og se, han har ikke gjort noe som fortjener døden.</verse><verse id="16">Derfor vil jeg refse ham og så gi ham fri.</verse><verse id="17">Men i høytiden måtte han gi dem én fri.</verse><verse id="18">Da ropte de alle som én og sa: Bort med denne! Gi oss Barabbas fri!</verse><verse id="19">Dette var en som var satt i fengsel for en oppstand som hadde vært i byen, og for et mord.</verse><verse id="20">Pilatus talte da igjen til dem, for han ville gjerne gi Jesus fri.</verse><verse id="21">Men de ropte tilbake: Korsfest! Korsfest ham!</verse><verse id="22">For tredje gang sa han til dem: Hva ondt har da denne mannen gjort? Jeg har ikke funnet noen dødsskyld hos ham. Derfor vil jeg refse ham og så gi ham fri.</verse><verse id="23">Men de trengte på med høye rop og krevde at han skulle korsfestes. Og skrikene deres fikk overtaket.</verse><verse id="24">Pilatus felte da den dommen at det skulle skje som de krevde.</verse><verse id="25">Han ga den fri som de ba om, han som var satt i fengsel for opprør og mord. Men Jesus overga han til deres vilje.</verse><verse id="26">Da de førte ham bort, grep de fatt i en mann som kom inn fra landet, Simon fra Kyréne. De la korset på ham, for at han skulle bære det etter Jesus.</verse><verse id="27">En stor mengde av folket fulgte med ham. Blant dem var noen kvinner, som slo seg for brystet og gråt over ham.</verse><verse id="28">Men Jesus vendte seg om til dem og sa: Jerusalems døtre! Gråt ikke over meg, men gråt over dere selv og deres barn.</verse><verse id="29">For se, dager kommer da de skal si: Salige er de ufruktbare, de morsliv som ikke har født, og de bryst som ikke har gitt die.</verse><verse id="30">Da skal de begynne å si til fjellene: Fall over oss! - og til haugene: Skjul oss!</verse><verse id="31">For gjør de slik med det grønne treet, hva skal så skje med det tørre?</verse><verse id="32">Også to andre, to ugjerningsmenn, ble ført bort med ham for å henrettes.</verse><verse id="33">Og de kom til det stedet som kalles Hodeskallen. Der korsfestet de ham og ugjerningsmennene, den ene på hans høyre, den andre på hans venstre side.</verse><verse id="34">Men Jesus sa: Far, forlat dem, for de vet ikke hva de gjør. Og de delte klærne hans mellom seg og kastet lodd om dem.</verse><verse id="35">Folket sto og så på. Men rådsherrene spottet ham og sa: Andre har han frelst. La ham nå frelse seg selv dersom han er Messias, Guds utvalgte.</verse><verse id="36">Også soldatene hånet ham. De kom bort til ham og rakte ham eddik.</verse><verse id="37">Og de sa: Er du jødenes konge, så frels deg selv!</verse><verse id="38">Det var også satt en innskrift over ham: Dette er jødenes konge.</verse><verse id="39">En av ugjerningsmennene som hang der, spottet ham og sa: Er ikke du Messias? Frels deg selv og oss!</verse><verse id="40">Men den andre tok til orde og irettesatte ham og sa: Frykter du ikke engang for Gud, du som er under den samme dom?</verse><verse id="41">Og vi med rette, for vi får det vi fortjener etter våre gjerninger. Men han har ikke gjort noe galt.</verse><verse id="42">Og han sa: Jesus, husk meg når du kommer i ditt rike.</verse><verse id="43">Og han sa til ham: Sannelig sier jeg deg: I dag skal du være med meg i Paradis!</verse><verse id="44">Det var nå omkring den sjette time. Da ble det mørke over hele landet helt til den niende time.</verse><verse id="45">Solen ble formørket. Og forhenget i templet revnet midt etter.</verse><verse id="46">Og Jesus ropte med høy røst og sa: Far, i dine hender overgir jeg min ånd! Og da han hadde sagt dette, utåndet han.</verse><verse id="47">Men da høvedsmannen så det som skjedde, ga han Gud ære og sa: Sannelig, denne mannen var rettferdig!</verse><verse id="48">Og folkemengden, alle som var kommet sammen for å se dette syn, slo seg for sitt bryst og vendte tilbake da de så det som skjedde.</verse><verse id="49">Men alle hans kjenninger og de kvinnene som hadde fulgt ham fra Galilea, sto på avstand og så dette.</verse><verse id="50">Og se, det var en mann som hette Josef, som var rådsherre og en god og rettferdig mann.</verse><verse id="51">Han hadde ikke gitt sin tilslutning til det de hadde planlagt og gjort. Han var fra den jødiske byen Arimatea, og han ventet på Guds rike.</verse><verse id="52">Han gikk til Pilatus og ba om Jesu legeme.</verse><verse id="53">Og han tok det ned og svøpte det i fint linklede. Så la han det i en grav som var hogd ut i klippen, hvor ennå ingen var blitt lagt.</verse><verse id="54">Det var forberedelsesdagen, like før sabbaten tok til.</verse><verse id="55">Men de kvinnene som var kommet med ham fra Galilea, fulgte etter. De så graven og hvordan hans legeme ble lagt.</verse><verse id="56">Så vendte de tilbake og gjorde i stand velluktende urter og salver. Og på sabbaten holdt de seg i ro etter lovens bud.</verse></chapter><chapter id="24"><verse id="1">Men på den første dagen i uken, tidlig i dagningen, kom de til graven. De hadde med seg de velluktende urtene som de hadde gjort i stand.</verse><verse id="2">Men de fant steinen rullet fra graven.</verse><verse id="3">Og da de gikk inn, fant de ikke Herren Jesu legeme.</verse><verse id="4">Og det skjedde, mens de sto der i villrede om dette, se, da sto to menn hos dem, kledd i skinnende klær.</verse><verse id="5">Kvinnene ble forferdet og bøyde seg med ansiktet mot jorden. Da sa mennene til dem: Hvorfor søker dere den levende blant de døde?</verse><verse id="6">Han er ikke her, han er blitt reist opp! Husk hvordan han talte til dere mens han ennå var i Galilea,</verse><verse id="7">da han sa: Menneskesønnen må overgis i syndige menneskers hender, bli korsfestet og stå opp på den tredje dagen.</verse><verse id="8">Da mintes de hans ord.</verse><verse id="9">Og da de kom tilbake fra graven, fortalte de alt dette til de elleve og alle de andre.</verse><verse id="10">Det var Maria Magdalena og Johanna og Maria, Jakobs mor, og de andre kvinnene som var med dem, som fortalte dette til apostlene.</verse><verse id="11">Og apostlene syntes dette var løst snakk, og de trodde dem ikke.</verse><verse id="12">Men Peter sto opp og løp til graven. Da han bøyde seg ned, så han bare linklærne. Han gikk så hjem, og undret seg over det som var skjedd.</verse><verse id="13">Og se, to av dem var samme dag på vei til en by som heter Emmaus og ligger seksti stadier fra Jerusalem.</verse><verse id="14">Og de talte med hverandre om alt dette som var skjedd.</verse><verse id="15">Og det skjedde, mens de samtalte og drøftet dette, kom Jesus selv nær til dem og slo følge med dem.</verse><verse id="16">Men øynene deres ble holdt igjen, så de ikke kjente ham.</verse><verse id="17">Han sa til dem: Hva er det dere går og samtaler om på veien? De sto da stille og så bedrøvet opp.</verse><verse id="18">Den ene av dem, som hette Kleopas, sa til ham: Er du den eneste av dem som oppholder seg i Jerusalem, som ikke vet hva som er skjedd der i disse dagene?</verse><verse id="19">Han sa da til dem: Hva da? De sa til ham: Det med Jesus fra Nasaret, en mann som var en profet, mektig i gjerning og ord for Gud og hele folket -</verse><verse id="20">og hvordan våre yppersteprester og rådsherrer overga ham til dødsdom og korsfestet ham.</verse><verse id="21">Men vi håpet at han var den som skulle forløse Israel. Og nå er det alt tredje dagen siden disse tingene skjedde.</verse><verse id="22">Men så har også noen av våre kvinner forferdet oss. Tidlig i dag morges var de ute ved graven,</verse><verse id="23">men de fant ikke hans legeme. Så kom de og fortalte at de hadde sett et syn av engler som sa at han lever.</verse><verse id="24">Noen av dem som var med oss, gikk da til graven. De fant det slik som kvinnene hadde sagt. Men ham så de ikke.</verse><verse id="25">Da sa han til dem: Så uforstandige dere er, og så trege i hjertet til å tro alt det som profetene har talt!</verse><verse id="26">Måtte ikke Messias lide dette og så gå inn til sin herlighet?</verse><verse id="27">Og han begynte fra Moses og fra alle profetene og forklarte for dem i alle Skriftene det som er skrevet om ham.</verse><verse id="28">Da de nærmet seg landsbyen som de var på vei til, lot han som om han ville gå videre.</verse><verse id="29">Men de nødde ham og sa: Bli hos oss, for det lir mot kveld, og dagen heller. Han gikk da inn for å bli hos dem.</verse><verse id="30">Og det skjedde da han satt til bords med dem, da tok han brødet, ba velsignelsesbønnen* og brøt det og ga dem.</verse><verse id="31">Da ble øynene deres åpnet, og de kjente ham. Så ble han usynlig for dem.</verse><verse id="32">Og de sa til hverandre: Brant ikke vårt hjerte i oss da han talte til oss på veien og åpnet Skriftene for oss!</verse><verse id="33">Og de tok av sted i samme stund og vendte tilbake til Jerusalem. De fant der de elleve samlet, og de som var med dem.</verse><verse id="34">Og disse sa: Herren er virkelig blitt reist opp og er blitt sett av Simon!</verse><verse id="35">De to fortalte da hva som hadde hendt på veien, og hvordan de hadde kjent ham igjen da han brøt brødet.</verse><verse id="36">Mens de talte om dette, sto han selv midt iblant dem og sa til dem: Fred være med dere!</verse><verse id="37">Men de ble forferdet og fylt av frykt, og trodde det var en ånd de så.</verse><verse id="38">Han sa til dem: Hvorfor er dere forferdet? Hvorfor stiger tvilende tanker opp i hjertene deres?</verse><verse id="39">Se mine hender og mine føtter, at det er meg selv! Rør ved meg og se! For en ånd har ikke kjøtt og ben, slik dere ser at jeg har.</verse><verse id="40">Og da han hadde sagt dette, viste han dem sine hender og sine føtter.</verse><verse id="41">Men da de ennå ikke trodde for glede, og undret seg, sa han til dem: Har dere noe å spise her?</verse><verse id="42">De ga ham da et stykke stekt fisk og noe av en honningkake.</verse><verse id="43">Og han tok det og spiste det mens de så på.</verse><verse id="44">Så sa han til dem: Dette er mine ord, som jeg talte til dere mens jeg ennå var hos dere, at alt det måtte oppfylles som er skrevet om meg i Mose lov og profetene og salmene.</verse><verse id="45">Da åpnet han deres forstand, så de kunne forstå Skriftene.</verse><verse id="46">Og han sa til dem: Så står skrevet, at Messias måtte lide og stå opp fra de døde den tredje dagen,</verse><verse id="47">og at i hans navn skal omvendelse og syndenes forlatelse forkynnes for alle folkeslag, fra Jerusalem av.</verse><verse id="48">Dere er vitner om dette.</verse><verse id="49">Og se, jeg sender over dere det som min Far har lovt. Men dere skal bli i byen til dere blir ikledd kraft fra det høye.</verse><verse id="50">Han førte dem ut imot Betania, og han løftet sine hender og velsignet dem.</verse><verse id="51">Og det skjedde mens han velsignet dem, at han skiltes fra dem og ble tatt opp til himmelen.</verse><verse id="52">Og de falt ned og tilba ham og vendte tilbake til Jerusalem med stor glede.</verse><verse id="53">Og de var alltid i templet og lovet og priste Gud.</verse></chapter></book><book id="43" name="Johannes" shortname="jhn"><chapter id="1"><verse id="1">I begynnelsen var Ordet, og Ordet var hos Gud, og Ordet var Gud.</verse><verse id="2">Han var i begynnelsen hos Gud.</verse><verse id="3">Alt er blitt til ved ham, og uten ham er ikke noe blitt til av alt som er blitt til.</verse><verse id="4">I ham var liv, og livet var menneskenes lys.</verse><verse id="5">Og lyset skinner i mørket, og mørket tok ikke imot det.</verse><verse id="6">En mann sto fram, utsendt av Gud. Hans navn var Johannes.</verse><verse id="7">Han kom for å vitne. Han skulle vitne om lyset, for at alle skulle komme til tro ved ham.</verse><verse id="8">Han var ikke lyset, men han skulle vitne om lyset.</verse><verse id="9">Det sanne lys, som opplyser hvert menneske, var i ferd med å komme til verden.</verse><verse id="10">Han var i verden, og verden er blitt til ved ham, og verden kjente ham ikke.</verse><verse id="11">Han kom til sitt eget, og hans egne tok ikke imot ham.</verse><verse id="12">Men alle dem som tok imot ham, dem ga han rett til å bli Guds barn, de som tror på hans navn.</verse><verse id="13">De er ikke født av blod, heller ikke av kjøds vilje, heller ikke av manns vilje, men av Gud.</verse><verse id="14">Og Ordet ble kjød og tok bolig iblant oss. Og vi så hans herlighet, en herlighet som den en enbåren Sønn har fra sin Far, full av nåde og sannhet.</verse><verse id="15">Johannes vitner om ham og roper: Det var om ham jeg sa: Han som kommer etter meg, er kommet foran meg, fordi han var før meg.</verse><verse id="16">For av hans fylde har vi alle fått, og det nåde over nåde.</verse><verse id="17">For loven ble gitt ved Moses, nåden og sannheten kom ved Jesus Kristus.</verse><verse id="18">Ingen har noensinne sett Gud. Den enbårne Sønn, som er i Faderens favn, han har forklart ham.</verse><verse id="19">Dette er Johannes’ vitnesbyrd, da judeerne* sendte prester og levitter fra Jerusalem for å spørre ham: Hvem er du?</verse><verse id="20">Da bekjente han og nektet ikke, han bekjente: Jeg er ikke Messias.</verse><verse id="21">Og de spurte ham: Hvem er du da? Er du Elia? Og han sier: Det er jeg ikke. Er du profeten? Og han svarte: Nei.</verse><verse id="22">Da sa de til ham: Hvem er du? - så vi kan gi dem svar som har sendt oss. Hva sier du om deg selv?</verse><verse id="23">Han sa: Jeg er en røst av en som roper i ørkenen: Gjør Herrens vei jevn, som profeten Jesaja har sagt.</verse><verse id="24">De som var utsendt, var fariseere.</verse><verse id="25">Og de spurte ham og sa til ham: Hvorfor døper du da, når du ikke er Messias og heller ikke Elia eller profeten?</verse><verse id="26">Johannes svarte dem: Jeg døper med vann, men midt iblant dere står den dere ikke kjenner,</verse><verse id="27">han som kommer etter meg, han som jeg ikke er verdig til å løse skoremmen for.</verse><verse id="28">Dette hendte i Betania på den andre siden av Jordan, der Johannes døpte.</verse><verse id="29">Dagen etter ser han Jesus komme til seg, og sier: Se der Guds lam, som bærer bort verdens synd!</verse><verse id="30">Det var om ham jeg sa: Etter meg kommer en mann som er kommet foran meg, fordi han var før meg.</verse><verse id="31">Og jeg kjente ham ikke. Men for at han skulle åpenbares for Israel, derfor er jeg kommet og døper med vann.</verse><verse id="32">Johannes vitnet og sa: Jeg har sett Ånden komme ned som en due fra himmelen, og han ble over ham.</verse><verse id="33">Jeg kjente ham ikke. Men han som sendte meg for å døpe med vann, han sa til meg: Ham du ser Ånden komme ned og bli over, han er den som døper med Den Hellige Ånd.</verse><verse id="34">Og jeg har sett det, og jeg har vitnet at han er Guds Sønn.</verse><verse id="35">Dagen etter sto Johannes der igjen, og to av disiplene hans.</verse><verse id="36">Da han fikk se Jesus, som kom gående, sa han: Se der Guds lam!</verse><verse id="37">De to disiplene hørte det han sa, og de fulgte etter Jesus.</verse><verse id="38">Jesus vendte seg og så at de fulgte etter ham. Han sier til dem: Hva søker dere? De sa til ham: Rabbi - det betyr Mester - hvor bor du?</verse><verse id="39">Han sier til dem: Kom og se! De kom da og så hvor han bodde. Og de ble hos ham den dagen. Det var omkring den tiende time.</verse><verse id="40">Andreas, Simon Peters bror, var en av de to som hørte det Johannes sa, og som fulgte etter Jesus.</verse><verse id="41">Han finner først sin egen bror Simon og sier til ham: Vi har funnet Messias, - det betyr Kristus.</verse><verse id="42">Og han førte ham til Jesus. Jesus så på ham og sa: Du er Simon, Johannes’ sønn. Du skal kalles Kefas, det betyr Peter.</verse><verse id="43">Dagen etter ville han dra til Galilea. Han finner Filip, og Jesus sier til ham: Følg meg!</verse><verse id="44">Filip var fra Betsaida, fra Andreas’ og Peters by.</verse><verse id="45">Filip finner Natanael og sier til ham: Ham som Moses har skrevet om i loven, og som profetene har skrevet om, ham har vi funnet: Jesus, Josefs sønn fra Nasaret.</verse><verse id="46">Natanael sa til ham: Kan det komme noe godt fra Nasaret? Filip sa til ham: Kom og se!</verse><verse id="47">Jesus så Natanael komme mot seg, og han sa om ham: Se, det er en ekte israelitt, en som det ikke er svik i.</verse><verse id="48">Natanael sa til ham: Hvor kjenner du meg fra? Jesus svarte og sa til ham: Før Filip kalte på deg, mens du var under fikentreet, så jeg deg.</verse><verse id="49">Natanael svarte ham: Rabbi, du er Guds Sønn, du er Israels konge!</verse><verse id="50">Jesus svarte og sa til ham: Tror du fordi jeg sa til deg at jeg så deg under fikentreet? Du skal få se større ting enn dette!</verse><verse id="51">Og han sa til ham: Sannelig, sannelig sier jeg dere: Dere skal se himmelen åpnet og Guds engler stige opp og stige ned over Menneskesønnen.</verse></chapter><chapter id="2"><verse id="1">Den tredje dagen var det bryllup i Kana i Galilea, og Jesu mor var der.</verse><verse id="2">Også Jesus og disiplene hans var innbudt til bryllupet.</verse><verse id="3">Da det ble mangel på vin, sa Jesu mor til ham: De har ikke vin.</verse><verse id="4">Jesus sa til henne: Kvinne, hva vil du meg? Min time er ennå ikke kommet.</verse><verse id="5">Hans mor sa til tjenerne: Hva han sier til dere, det skal dere gjøre.</verse><verse id="6">Nå sto der, etter jødenes renselsesskikk, seks vannkar av stein, hvert på to eller tre anker.</verse><verse id="7">Jesus sa til dem: Fyll karene med vann! Og de fylte dem til randen.</verse><verse id="8">Så sa han til dem: Øs nå opp og bær det til kjøkemesteren! Og de bar det til ham.</verse><verse id="9">Kjøkemesteren smakte på vannet som var blitt til vin. Han visste ikke hvor den kom fra. Men tjenerne visste det, de som hadde øst opp vannet. Kjøkemesteren kalte da på brudgommen og sa til ham:</verse><verse id="10">Hver mann setter først den gode vinen fram, og når de er blitt drukne, da den ringere. Men du har gjemt den gode vinen til nå!</verse><verse id="11">Dette sitt første tegn gjorde Jesus i Kana i Galilea og åpenbarte sin herlighet. Og disiplene hans trodde på ham.</verse><verse id="12">Etter dette dro han ned til Kapernaum, han selv, hans mor, hans brødre og hans disipler. Der ble de noen få dager.</verse><verse id="13">Jødenes påske var nå nær, og Jesus dro opp til Jerusalem.</verse><verse id="14">I templet fant han dem som solgte okser, sauer og duer, og pengevekslerne som satt der.</verse><verse id="15">Da laget han seg en svepe av rep og drev dem alle ut av templet, med sauene og oksene. Pengevekslernes penger tømte han ut og bordene deres veltet han.</verse><verse id="16">Til dem som solgte duer, sa han: Ta dette bort herfra! Gjør ikke min Fars hus til en handelsbod!</verse><verse id="17">Hans disipler mintes da at det er skrevet: Nidkjærhet for ditt hus skal fortære meg.</verse><verse id="18">Jødene tok da til orde og sa til ham: Hva for tegn viser du oss, siden du gjør dette?</verse><verse id="19">Jesus svarte og sa til dem: Bryt dette templet ned, så skal jeg gjenreise det på tre dager.</verse><verse id="20">Jødene sa da til ham: I førtiseks år har det vært bygd på dette templet, og du vil reise det opp på tre dager?</verse><verse id="21">Men han talte om sitt legemes tempel.</verse><verse id="22">Da han var reist opp fra de døde, mintes disiplene hans at han hadde sagt dette. Og de trodde Skriften og det ordet Jesus hadde sagt.</verse><verse id="23">Mens han nå var i Jerusalem i påsken, på høytiden, trodde mange på hans navn da de så de tegnene han gjorde.</verse><verse id="24">Men Jesus selv betrodde seg ikke til dem, fordi han kjente alle,</verse><verse id="25">og fordi han ikke trengte til at noen skulle vitne om et menneske. For selv visste han hva som bodde i mennesket.</verse></chapter><chapter id="3"><verse id="1">Det var en mann blant fariseerne som hette Nikodemus. Han var en av jødenes rådsherrer.</verse><verse id="2">Han kom til Jesus om natten og sa til ham: Rabbi, vi vet at du er en lærer kommet fra Gud, for ingen kan gjøre disse tegnene som du gjør, uten at Gud er med ham.</verse><verse id="3">Jesus svarte og sa til ham: Sannelig, sannelig sier jeg deg: Uten at en blir født på ny, kan han ikke se Guds rike.</verse><verse id="4">Nikodemus sier til ham: Hvordan kan et menneske bli født når han er gammel? Kan han vel annen gang komme inn i sin mors liv og bli født?</verse><verse id="5">Jesus svarte: Sannelig, sannelig sier jeg deg: Uten at en blir født av vann og Ånd, kan han ikke komme inn i Guds rike.</verse><verse id="6">Det som er født av kjødet, er kjød, og det som er født av Ånden, er ånd.</verse><verse id="7">Undre deg ikke over at jeg sa til deg: Dere må bli født på ny!</verse><verse id="8">Vinden blåser dit den vil. Du hører den suser, men du vet ikke hvor den kommer fra og hvor den farer hen. Slik er det med hver den som er født av Ånden.</verse><verse id="9">Nikodemus svarte og sa til ham: Hvordan kan dette skje?</verse><verse id="10">Jesus svarte og sa til ham: Du er Israels lærer, og vet ikke dette?</verse><verse id="11">Sannelig, sannelig sier jeg deg: Vi taler om det vi vet, og vitner om det vi har sett, og dere tar ikke imot vårt vitnesbyrd.</verse><verse id="12">Når jeg har talt til dere om de jordiske ting, og dere ikke tror, hvordan kan dere da tro dersom jeg taler til dere om de himmelske?</verse><verse id="13">Og ingen er steget opp til himmelen uten han som er steget ned fra himmelen, Menneskesønnen, som er i himmelen.</verse><verse id="14">Og likesom Moses opphøyet slangen i ørkenen, slik må Menneskesønnen bli opphøyet,</verse><verse id="15">for at hver den som tror på ham, skal ha evig liv.</verse><verse id="16">For så har Gud elsket verden at han ga sin Sønn, den enbårne, for at hver den som tror på ham, ikke skal fortapes, men ha evig liv.</verse><verse id="17">For Gud sendte ikke sin Sønn til verden for å dømme verden, men for at verden skulle bli frelst ved ham.</verse><verse id="18">Den som tror på ham, blir ikke dømt. Den som ikke tror, er allerede dømt, fordi han ikke har trodd på Guds enbårne Sønns navn.</verse><verse id="19">Og dette er dommen, at lyset er kommet til verden, og menneskene elsket mørket fremfor lyset, for deres gjerninger var onde.</verse><verse id="20">For hver den som gjør det onde, hater lyset og kommer ikke til lyset, for at hans gjerninger ikke skal bli refset.</verse><verse id="21">Men den som gjør sannheten, kommer til lyset, for at hans gjerninger kan bli åpenbart, for de er gjort i Gud.</verse><verse id="22">Etter dette gikk Jesus og disiplene hans til Judea-landet. Der ble han en tid sammen med dem og døpte.</verse><verse id="23">Men også Johannes døpte, i Ainon nær Salim, for det var mye vann der. Og folk kom dit for å bli døpt.</verse><verse id="24">For Johannes var ennå ikke kastet i fengsel.</verse><verse id="25">Det ble nå en trette mellom Johannes’ disipler og en jøde om renselsen.</verse><verse id="26">Og de kom til Johannes og sa til ham: Rabbi, han som var hos deg på den andre siden av Jordan, han som du vitnet om, se, han døper, og alle kommer til ham.</verse><verse id="27">Johannes svarte og sa: Et menneske kan ikke få noe, om det ikke blir gitt ham fra himmelen.</verse><verse id="28">Dere er selv mine vitner at jeg sa: Jeg er ikke Messias! men: Jeg er utsendt foran ham.</verse><verse id="29">Den som har bruden, han er brudgommen. Men brudgommens venn, som står og hører på ham, er full av glede over å høre brudgommens røst. Denne min glede er nå blitt fullkommen.</verse><verse id="30">Han skal vokse, jeg skal avta.</verse><verse id="31">Han som kommer ovenfra, er over alle. Den som er av jorden, er jordisk og taler av jorden. Han som kommer fra himmelen, er over alle.</verse><verse id="32">Han vitner om det han har sett og hørt, og ingen tar imot hans vitnesbyrd.</verse><verse id="33">Den som har tatt imot hans vitnesbyrd, har stadfestet at Gud er sanndru.</verse><verse id="34">For han som Gud har utsendt, taler Guds ord. For Gud gir ikke Ånden etter mål.</verse><verse id="35">Faderen elsker Sønnen, og alt har han gitt i hans hånd.</verse><verse id="36">Den som tror på Sønnen, har evig liv. Men den som ikke vil tro på Sønnen, skal ikke se livet, men Guds vrede blir over ham.</verse></chapter><chapter id="4"><verse id="1">Da nå Herren visste at fariseerne hadde hørt at Jesus vant flere disipler og døpte flere enn Johannes</verse><verse id="2">- enda Jesus selv ikke døpte, men disiplene hans -</verse><verse id="3">da forlot han Judea og dro igjen til Galilea.</verse><verse id="4">Han måtte da reise gjennom Samaria.</verse><verse id="5">Han kom da til en by i Samaria som heter Sykar. Den ligger i nærheten av det jordstykket Jakob ga sin sønn Josef.</verse><verse id="6">Der var Jakobs brønn. Jesus var trett etter vandringen, og satt nå der ved brønnen. Det var omkring den sjette time.</verse><verse id="7">Da kommer en kvinne fra Samaria for å dra opp vann. Jesus sier til henne: Gi meg å drikke!</verse><verse id="8">Disiplene hans var gått inn i byen for å kjøpe mat.</verse><verse id="9">Den samaritanske kvinnen sier til ham: Hvordan kan du som er jøde, be meg, en samaritansk kvinne, om å få drikke? Jøder har nemlig ikke omgang med samaritanere.</verse><verse id="10">Jesus svarte og sa til henne: Kjente du Guds gave, og visste du hvem det er som sier til deg: Gi meg å drikke - så hadde du bedt ham, og han ville gi deg levende vann!</verse><verse id="11">Kvinnen sier til ham: Herre, du har ikke noe å dra opp vann med, og brønnen er dyp. Hvor har du da det levende vannet fra?</verse><verse id="12">Du er da vel ikke større enn vår far Jakob, som ga oss brønnen og selv drakk av den, og likeså hans sønner og buskapen hans?</verse><verse id="13">Jesus svarte og sa til henne: Hver den som drikker av dette vannet, blir tørst igjen.</verse><verse id="14">Men den som drikker av det vannet jeg vil gi ham, skal aldri i evighet tørste, men det vannet jeg vil gi ham, blir i ham en kilde med vann som veller fram til evig liv.</verse><verse id="15">Kvinnen sier til ham: Herre, gi meg dette vannet, så jeg kan slippe å tørste og gå hit for å dra opp vann!</verse><verse id="16">Han sier til henne: Gå og rop på mannen din, og kom så hit.</verse><verse id="17">Kvinnen svarte: Jeg har ingen mann. Jesus sa til henne: Med rette sa du: Jeg har ingen mann!</verse><verse id="18">For du har hatt fem menn, og den du nå har, er ikke din mann. Der talte du sant.</verse><verse id="19">Kvinnen sier til ham: Herre, jeg ser at du er en profet!</verse><verse id="20">Våre fedre tilba på dette fjellet, og dere sier at Jerusalem er stedet hvor en bør tilbe.</verse><verse id="21">Jesus sier til henne: Tro meg, kvinne! Den time kommer da dere verken skal tilbe Faderen på dette fjell eller i Jerusalem.</verse><verse id="22">Dere tilber det dere ikke kjenner. Vi tilber det vi kjenner, for frelsen kommer fra jødene.</verse><verse id="23">Men den time kommer, og er nå, da de sanne tilbedere skal tilbe Faderen i ånd og sannhet. For det er slike tilbedere Faderen vil ha.</verse><verse id="24">Gud er ånd, og de som tilber ham, må tilbe i ånd og sannhet.</verse><verse id="25">Kvinnen sier til ham: Jeg vet at Messias kommer - han som kalles Kristus. Når han kommer, skal han forkynne oss alt.</verse><verse id="26">Jesus sier til henne: Jeg er det, jeg som taler med deg.</verse><verse id="27">I det samme kom disiplene hans, og de undret seg over at han talte med en kvinne. Likevel spurte ingen: Hva vil du henne? eller: Hvorfor taler du med henne?</verse><verse id="28">Kvinnen lot da vannkrukken sin stå og gikk inn i byen. Og hun sa til folket der:</verse><verse id="29">Kom og se en mann som har sagt meg alt det jeg har gjort! Han skulle vel ikke være Messias?</verse><verse id="30">De dro da ut fra byen og kom til ham.</verse><verse id="31">I mellomtiden sa disiplene til ham: Rabbi, et!</verse><verse id="32">Men han sa til dem: Jeg har mat å ete som dere ikke vet om!</verse><verse id="33">Disiplene sa da seg imellom: Kan noen ha brakt mat til ham?</verse><verse id="34">Jesus sier til dem: Min mat er å gjøre hans vilje som har sendt meg, og å fullføre hans gjerning.</verse><verse id="35">Sier ikke dere at det ennå er fire måneder, og så kommer høsten? Se, jeg sier dere: Løft deres øyne og se markene, de er alt hvite til høst!</verse><verse id="36">Den som høster, får lønn, og han samler inn grøde til evig liv, for at både den som sår og den som høster, kan glede seg sammen.</verse><verse id="37">For her er det et sant ord at én sår og en annen høster.</verse><verse id="38">Jeg har sendt dere ut for å høste det dere ikke har arbeidet med. Andre har arbeidet, og dere er kommet inn i deres arbeid.</verse><verse id="39">Det var mange av samaritanerne fra denne byen som trodde på Jesus på grunn av kvinnens ord da hun vitnet: Han har sagt meg alt det jeg har gjort.</verse><verse id="40">Da nå samaritanerne kom til ham, ba de ham å bli hos dem. Og han ble der to dager.</verse><verse id="41">Og mange flere kom til tro på grunn av hans ord.</verse><verse id="42">Og de sa til kvinnen: Nå tror vi ikke lenger på grunn av det du sa. For nå har vi selv hørt, og vi vet at han i sannhet er verdens frelser.</verse><verse id="43">Men etter de to dagene dro han derfra til Galilea.</verse><verse id="44">For Jesus selv vitnet at en profet blir ikke aktet på sitt eget hjemsted.</verse><verse id="45">Da han nå kom til Galilea, tok galileerne imot ham, fordi de hadde sett alt det han hadde gjort i Jerusalem på høytiden. For også de var kommet til høytiden.</verse><verse id="46">Han kom igjen til Kana i Galilea, der hvor han hadde gjort vann til vin. Og i Kapernaum var det en kongelig embetsmann som hadde en sønn som var syk.</verse><verse id="47">Da han fikk høre at Jesus var kommet fra Judea til Galilea, gikk han av sted til ham og ba ham om å komme ned og helbrede sønnen hans, for han var døden nær.</verse><verse id="48">Jesus sa da til ham: Dersom dere ikke ser tegn og under, vil dere ikke tro.</verse><verse id="49">Kongens mann sier til ham: Herre, kom ned før barnet mitt dør!</verse><verse id="50">Jesus sier til ham: Gå hjem, din sønn lever! Mannen trodde det ordet Jesus sa til ham, og gikk.</verse><verse id="51">Allerede mens han var på hjemveien, kom hans tjenere ham i møte og fortalte at gutten hans levde.</verse><verse id="52">Han spurte dem da om den timen da det var blitt bedre med ham. De sa til ham: I går ved den sjuende time forlot feberen ham.</verse><verse id="53">Faren skjønte da at det var ved den samme timen da Jesus sa til ham: Din sønn lever! Og han trodde, han selv og hele hans hus.</verse><verse id="54">Dette andre tegnet gjorde Jesus da han var kommet fra Judea til Galilea.</verse></chapter><chapter id="5"><verse id="1">Etter dette var det en av jødenes høytider, og Jesus dro opp til Jerusalem.</verse><verse id="2">Ved Saueporten i Jerusalem er det en dam som på hebraisk heter Betesda*. Den har fem søyleganger.</verse><verse id="3">I disse lå det en mengde syke, blinde, lamme, vanføre, som ventet på at vannet skulle bli satt i bevegelse.</verse><verse id="4">For en engel steg fra tid til annen ned i dammen og rørte opp vannet. Den som da først steg ned etter at vannet var blitt opprørt, ble frisk, hva sykdom han så led av.</verse><verse id="5">Det var en mann der som hadde vært syk i trettiåtte år.</verse><verse id="6">Jesus så ham ligge der, og visste at han hadde vært syk i lang tid. Han sa da til ham: Vil du bli frisk?</verse><verse id="7">Den syke svarte ham: Herre, jeg har ingen til å kaste meg ut i dammen når vannet blir opprørt. Og i det samme jeg kommer, stiger en annen ned før meg.</verse><verse id="8">Da sier Jesus til ham: Stå opp, ta båren din og gå!</verse><verse id="9">Og straks ble mannen frisk, og han tok båren sin og gikk. Men det var sabbat den dagen.</verse><verse id="10">Judeerne* sa da til ham som var blitt helbredet: Det er sabbat, og du har ikke lov til å bære båren.</verse><verse id="11">Men han svarte dem: Han som gjorde meg frisk, sa til meg: Ta båren din og gå!</verse><verse id="12">De spurte ham: Hvem er den mannen som sa til deg: Ta den og gå?</verse><verse id="13">Men han som var blitt helbredet, visste ikke hvem det var. For Jesus hadde trukket seg tilbake, da det var mye folk til stede.</verse><verse id="14">Senere fant Jesus mannen i templet og sa til ham: Se, du er blitt frisk. Synd ikke mer, for at ikke noe verre skal hende deg.</verse><verse id="15">Mannen gikk bort, og han fortalte til judeerne at det var Jesus som hadde gjort ham frisk.</verse><verse id="16">Og derfor forfulgte judeerne Jesus, fordi han gjorde dette på en sabbat.</verse><verse id="17">Men Jesus sa til dem: Min Far arbeider inntil nå, også jeg arbeider.</verse><verse id="18">Derfor sto da judeerne ham enda mer etter livet, fordi han ikke bare brøt sabbaten, men også kalte Gud sin egen Far og gjorde seg selv lik Gud.</verse><verse id="19">Jesus svarte da og sa til dem: Sannelig, sannelig sier jeg dere: Sønnen kan ikke gjøre noe av seg selv, men bare det han ser Faderen gjøre. For det han gjør, det gjør Sønnen likeså.</verse><verse id="20">For Faderen elsker Sønnen, og viser ham alt det han selv gjør. Og han skal vise ham større gjerninger enn disse, for at dere skal undre dere.</verse><verse id="21">For likesom Faderen reiser opp de døde og gjør levende, slik gjør også Sønnen levende dem han vil.</verse><verse id="22">For heller ikke dømmer Faderen noen, men har overgitt hele dommen til Sønnen,</verse><verse id="23">for at alle skal ære Sønnen slik som de ærer Faderen. Den som ikke ærer Sønnen, ærer ikke Faderen, som har sendt ham.</verse><verse id="24">Sannelig, sannelig sier jeg dere: Den som hører mitt ord og tror ham som har sendt meg, han har evig liv. Han kommer ikke til dom, men er gått over fra døden til livet.</verse><verse id="25">Sannelig, sannelig sier jeg dere: Den time kommer, og den er nå, da de døde skal høre Guds Sønns røst, og de som hører, skal leve.</verse><verse id="26">For likesom Faderen har liv i seg selv, slik har han også gitt Sønnen å ha liv i seg selv.</verse><verse id="27">Og han har gitt ham makt til å holde dom, fordi han er menneskesønn.</verse><verse id="28">Undre dere ikke over dette! For den time kommer da alle de som er i gravene skal høre hans røst.</verse><verse id="29">Og de skal komme ut, - de som har gjort det gode, til livets oppstandelse, men de som har gjort det onde, til dommens oppstandelse.</verse><verse id="30">Jeg kan ikke gjøre noe av meg selv. Etter det jeg hører, dømmer jeg, og min dom er rettferdig. For jeg søker ikke min vilje, men hans vilje som har sendt meg.</verse><verse id="31">Dersom jeg vitner om meg selv, da er mitt vitnesbyrd ikke sant.</verse><verse id="32">Det er en annen som vitner om meg, og jeg vet at det vitnesbyrdet han vitner om meg, er sant.</verse><verse id="33">Dere har sendt bud til Johannes, og han har vitnet for sannheten.</verse><verse id="34">Ikke så at jeg tar imot vitnesbyrd fra et menneske, men dette sier jeg for at dere skal bli frelst.</verse><verse id="35">Han var det brennende og skinnende lyset, men dere ville bare en kort stund glede dere i hans lys.</verse><verse id="36">Men jeg har det vitnesbyrd som er større enn det Johannes ga. For de gjerningene som Faderen ga meg å fullføre - selve gjerningene som jeg gjør, vitner om meg at Faderen har sendt meg.</verse><verse id="37">Og Faderen som har sendt meg, han har vitnet om meg. Verken har dere noen gang hørt hans røst eller sett hans skikkelse.</verse><verse id="38">Og hans ord har dere ikke værende i dere, for den han har sendt, ham tror dere ikke.</verse><verse id="39">Dere gransker Skriftene, fordi dere mener at dere har evig liv i dem - og disse er det som vitner om meg.</verse><verse id="40">Men dere vil ikke komme til meg for å få liv.</verse><verse id="41">Jeg tar ikke imot ære fra mennesker.</verse><verse id="42">Men jeg kjenner dere og vet at dere ikke har Guds kjærlighet i dere.</verse><verse id="43">Jeg er kommet i min Fars navn, og dere tar ikke imot meg. Kommer en annen i sitt eget navn, ham vil dere ta imot!</verse><verse id="44">Hvordan kan dere tro, dere som tar ære av hverandre? Og den ære som er av den eneste Gud, den søker dere ikke.</verse><verse id="45">Tenk ikke at jeg vil anklage dere hos Faderen. Den som anklager dere, er Moses - han som dere har satt deres håp til.</verse><verse id="46">For hvis dere trodde Moses, så hadde dere trodd meg. For det er meg han har skrevet om.</verse><verse id="47">Men hvis dere ikke tror hans skrifter, hvordan kan dere da tro mine ord?</verse></chapter><chapter id="6"><verse id="1">Etter dette dro Jesus over til den andre siden av Galilea-sjøen, også kalt Tiberias-sjøen.</verse><verse id="2">En stor folkemengde fulgte ham, fordi de så de tegnene som han gjorde på de syke.</verse><verse id="3">Jesus gikk opp i fjellet, og der satte han seg sammen med disiplene sine.</verse><verse id="4">Og påsken, jødenes høytid, var nær.</verse><verse id="5">Da nå Jesus løftet sine øyne og så at en stor folkemengde kom til ham, sa han til Filip: Hvor skal vi kjøpe brød, så disse kan få noe å ete?</verse><verse id="6">Men dette sa han for å prøve ham, for han visste selv hva han ville gjøre.</verse><verse id="7">Filip svarte ham: Brød for to hundre denarer er ikke nok til at hver av dem kan få et lite stykke!</verse><verse id="8">En av disiplene hans, Andreas, Simon Peters bror, sier til ham:</verse><verse id="9">Her er en liten gutt som har fem byggbrød og to småfisker. Men hva er det til så mange?</verse><verse id="10">Jesus sa: La folket sette seg ned! Det var mye gress på stedet, og mennene satte seg da ned. Tallet på dem var omkring fem tusen.</verse><verse id="11">Jesus tok brødene og takket, og han delte ut til dem som satt der. Likeså delte han ut av småfiskene, så mye de ville ha.</verse><verse id="12">Da de var blitt mette, sier han til disiplene sine: Sank sammen stykkene som er blitt til overs, slik at ingenting går til spille!</verse><verse id="13">De sanket da sammen, og de fylte tolv kurver med stykker av de fem byggbrødene, som var blitt til overs etter dem som hadde spist.</verse><verse id="14">Da nå folket så det tegnet han hadde gjort, sa de: Dette er i sannhet profeten som skal komme til verden.</verse><verse id="15">Da nå Jesus skjønte at de ville komme og ta ham med makt for å gjøre ham til konge, trakk han seg igjen tilbake og gikk opp i fjellet, han selv alene.</verse><verse id="16">Men da det ble kveld, gikk disiplene hans ned til sjøen.</verse><verse id="17">De steg om bord i en båt for å sette over sjøen til Kapernaum. Det var alt blitt mørkt, og Jesus var ikke kommet til dem.</verse><verse id="18">Og sjøen gikk høyt, for det blåste en sterk vind.</verse><verse id="19">Da de hadde rodd omkring tjuefem eller tretti stadier, fikk de se Jesus komme gående på sjøen. Han kom nær til båten, og de ble redde.</verse><verse id="20">Men han sa til dem: Det er meg, frykt ikke!</verse><verse id="21">De ville da ta ham opp i båten. Og straks kom båten til landet de seilte til.</verse><verse id="22">Dagen etter så folket som sto på den andre siden av sjøen, at det ikke var noen båt der. De hadde sett at det bare var den ene båten, og at Jesus ikke var gått om bord i den sammen med disiplene, men at disiplene hadde lagt ut alene.</verse><verse id="23">Det kom nå andre båter fra Tiberias og la til nær det stedet der de hadde spist brødet etter Herrens takkebønn.</verse><verse id="24">Men da folket så at Jesus ikke var der, og heller ikke disiplene hans, gikk de i båtene og kom til Kapernaum for å lete etter Jesus.</verse><verse id="25">Og da de fant ham på den andre siden av sjøen, sa de til ham: Rabbi, når kom du hit?</verse><verse id="26">Jesus svarte dem og sa: Sannelig, sannelig sier jeg dere: Dere søker meg, ikke fordi dere så tegn, men fordi dere spiste av brødene og ble mette!</verse><verse id="27">Arbeid ikke for den mat som forgår, men for den mat som varer ved til evig liv, den som Menneskesønnen skal gi dere. For på ham har Faderen, Gud, satt sitt segl.</verse><verse id="28">De sa da til ham: Hva skal vi så gjøre for å gjøre Guds gjerninger?</verse><verse id="29">Jesus svarte og sa til dem: Dette er Guds gjerning at dere skal tro på ham som han har sendt.</verse><verse id="30">De sa da til ham: Hva tegn gjør du da, så vi kan se det og tro på deg? Hvilken gjerning gjør du?</verse><verse id="31">Våre fedre åt manna i ørkenen, slik det står skrevet: Brød fra himmelen ga han dem å ete.</verse><verse id="32">Jesus sa da til dem: Sannelig, sannelig sier jeg dere: Moses ga dere ikke brødet fra himmelen. Men min Far gir dere det sanne brød fra himmelen.</verse><verse id="33">For Guds brød er det som kommer ned fra himmelen og gir verden liv.</verse><verse id="34">De sa da til ham: Herre, gi oss alltid dette brødet!</verse><verse id="35">Jesus sa til dem: Jeg er livets brød. Den som kommer til meg, skal ikke hungre. Og den som tror på meg, skal aldri noen gang tørste.</verse><verse id="36">Men jeg sa dere at dere har sett meg, og likevel tror dere ikke.</verse><verse id="37">Alle de som Faderen gir meg, kommer til meg. Og den som kommer til meg, vil jeg slett ikke støte ut.</verse><verse id="38">For jeg er kommet ned fra himmelen, ikke for å gjøre min vilje, men for å gjøre hans vilje som har sendt meg.</verse><verse id="39">Og dette er hans vilje som har sendt meg, at jeg ikke skal miste noe av alt det han har gitt meg, men reise det opp på den siste dag.</verse><verse id="40">For dette er min Fars vilje, at hver den som ser Sønnen og tror på ham, skal ha evig liv. Og jeg skal reise ham opp på den siste dag.</verse><verse id="41">Jødene knurret da over ham fordi han sa: Jeg er brødet som er kommet ned fra himmelen.</verse><verse id="42">Og de sa: Er ikke dette Jesus, Josefs sønn? Kjenner vi ikke både hans far og hans mor? Hvordan kan han da si: Jeg er kommet ned fra himmelen?</verse><verse id="43">Jesus svarte og sa til dem: Knurr ikke dere imellom!</verse><verse id="44">Ingen kan komme til meg uten at Faderen som har sendt meg, drar ham. Og jeg skal reise ham opp på den siste dag.</verse><verse id="45">Det står skrevet hos profetene: Og de skal alle være lært av Gud. - Hver den som hører av Faderen og lærer, kommer til meg.</verse><verse id="46">Ikke så at noen har sett Faderen. Bare han som er fra Gud, han har sett Faderen.</verse><verse id="47">Sannelig, sannelig sier jeg dere: Den som tror, har evig liv!</verse><verse id="48">Jeg er livets brød.</verse><verse id="49">Deres fedre åt manna i ørkenen og døde.</verse><verse id="50">Dette er brødet som kommer ned fra himmelen, for at en skal ete av det og ikke dø.</verse><verse id="51">Jeg er det levende brødet som er kommet ned fra himmelen. Om noen eter av dette brødet, skal han leve i evighet. Og det brødet som jeg vil gi, er mitt kjød, som jeg vil gi for verdens liv.</verse><verse id="52">Jødene trettet nå seg imellom og sa: Hvordan kan han gi oss sitt kjød å ete?</verse><verse id="53">Jesus sa da til dem: Sannelig, sannelig sier jeg dere: Dersom dere ikke eter Menneskesønnens kjød og drikker hans blod, har dere ikke liv i dere!</verse><verse id="54">Den som eter mitt kjød og drikker mitt blod, har evig liv. Og jeg skal reise ham opp på den siste dag.</verse><verse id="55">For mitt kjød er i sannhet mat, og mitt blod er i sannhet drikke.</verse><verse id="56">Den som eter mitt kjød og drikker mitt blod, han blir i meg og jeg i ham.</verse><verse id="57">Likesom den levende Faderen har sendt meg, og jeg lever ved Faderen, slik skal også den som eter meg, leve ved meg.</verse><verse id="58">Dette er brødet som er kommet ned fra himmelen - ikke slik som fedrene åt, og døde. Den som eter dette brødet, skal leve i evighet.</verse><verse id="59">Dette sa han mens han lærte i en synagoge i Kapernaum.</verse><verse id="60">Mange av disiplene hans som hørte dette, sa da: Dette er harde ord! Hvem kan høre dem?</verse><verse id="61">Men da Jesus visste med seg selv at disiplene hans knurret over dette, sa han til dem: Tar dere anstøt av dette?</verse><verse id="62">Hva så når dere får se Menneskesønnen stige opp dit hvor han var før?</verse><verse id="63">Det er Ånden som gjør levende, kjødet gagner ikke noe. De ordene jeg har talt til dere, er ånd og er liv.</verse><verse id="64">Men det er noen av dere som ikke tror. - For Jesus visste fra begynnelsen hvem det var som ikke trodde, og hvem det var som skulle forråde ham.</verse><verse id="65">Og han sa: Derfor har jeg sagt dere at ingen kan komme til meg uten at det er gitt ham av Faderen.</verse><verse id="66">Etter dette trakk mange av disiplene hans seg tilbake og gikk ikke lenger omkring med ham.</verse><verse id="67">Jesus sa da til de tolv: Vil også dere gå bort?</verse><verse id="68">Simon Peter svarte ham: Herre, hvem skal vi gå til? Du har det evige livs ord,</verse><verse id="69">og vi tror og vet at du er Guds Hellige!</verse><verse id="70">Jesus svarte dem: Har jeg ikke utvalgt dere tolv? Og én av dere er en djevel.</verse><verse id="71">Han talte om Judas, Simon Iskariots sønn. For det var han som skulle forråde ham, enda han var en av de tolv.</verse></chapter><chapter id="7"><verse id="1">Etter dette gikk Jesus omkring i Galilea. For han ville ikke gå omkring i Judea, fordi judeerne sto ham etter livet.</verse><verse id="2">Men jødenes høytid, løvhyttefesten, var nær.</verse><verse id="3">Brødrene hans sa da til ham: Dra herfra og gå til Judea, for at også disiplene dine kan få se de gjerningene som du gjør!</verse><verse id="4">For ingen gjør noe i det skjulte når han selv søker å være alminnelig kjent. Gjør du slike ting, da vis deg for verden.</verse><verse id="5">For heller ikke brødrene hans trodde på ham.</verse><verse id="6">Jesus sier da til dem: Min tid er ennå ikke kommet, men for dere er det alltid den rette tid!</verse><verse id="7">Verden kan ikke hate dere. Men meg hater den, fordi jeg vitner om den at dens gjerninger er onde.</verse><verse id="8">Dra selv opp til høytiden! Jeg går ennå ikke opp til denne høytiden, for min tid er ennå ikke fullendt.</verse><verse id="9">Dette sa han til dem, og han ble værende i Galilea.</verse><verse id="10">Men etter at brødrene hans var gått opp til høytiden, da dro også han opp - ikke åpenlyst, men i det skjulte.</verse><verse id="11">Jødene lette da etter ham under høytiden og sa: Hvor er han?</verse><verse id="12">Og det ble mumlet mye om ham blant folket. Noen sa: Han er en god mann! Men andre sa: Nei, han villleder folket!</verse><verse id="13">Men ingen talte fritt ut om ham av frykt for judeerne.</verse><verse id="14">Men da det alt var midt i høytiden, gikk Jesus opp i templet og lærte.</verse><verse id="15">Judeerne undret seg og sa: Hvor har han skriftkunnskapen sin fra, han som ikke er opplært?</verse><verse id="16">Jesus svarte dem og sa: Min lære er ikke min, men hans som har sendt meg.</verse><verse id="17">Om noen vil gjøre hans vilje, da skal han kjenne om læren er av Gud, eller om jeg taler av meg selv.</verse><verse id="18">Den som taler av seg selv, søker sin egen ære. Men den som søker hans ære som har sendt ham, er sannferdig, og det er ikke urettferdighet i ham.</verse><verse id="19">Har ikke Moses gitt dere loven? Og ingen av dere holder loven! Hvorfor søker dere å drepe meg?</verse><verse id="20">Folket svarte: Du er besatt av en ond ånd! Hvem søker å drepe deg?</verse><verse id="21">Jesus svarte og sa til dem: Én gjerning gjorde jeg, og dere undrer dere alle over den.</verse><verse id="22">Moses har gitt dere omskjærelsen - ikke så at den er fra Moses, men fra fedrene - og dere omskjærer et menneske på sabbaten.</verse><verse id="23">Hvis nå et menneske blir omskåret på en sabbat for at Mose lov ikke skal brytes, blir dere da harme på meg fordi jeg har gjort et helt menneske friskt på en sabbat?</verse><verse id="24">Døm ikke etter synet, men fell en rettferdig dom!</verse><verse id="25">Da sa noen av dem som bodde i Jerusalem: Er ikke dette han som de står etter livet?</verse><verse id="26">Og se, her taler han fritt ut, og de sier ikke noe imot ham! Våre rådsherrer kan vel ikke ha erkjent at han virkelig skulle være Messias?</verse><verse id="27">Men vi vet hvor denne mannen er fra. Når Messias kommer, vet ingen hvor han er fra.</verse><verse id="28">Mens nå Jesus lærte i templet, ropte han ut: Dere kjenner meg, og dere vet hvor jeg er fra. Men av meg selv er jeg ikke kommet. Han som har sendt meg, er sannferdig - han som dere ikke kjenner.</verse><verse id="29">Jeg kjenner ham, for fra ham er jeg, og han har sendt meg.</verse><verse id="30">De søkte da å få grepet ham, men ingen la hånd på ham, for hans time var ennå ikke kommet.</verse><verse id="31">Men blant folket var det mange som trodde på ham, og de sa: Når Messias kommer, mon han da vil gjøre flere tegn enn denne har gjort?</verse><verse id="32">Fariseerne hørte at folket mumlet slik om ham, og yppersteprestene og fariseerne sendte noen tjenere for å gripe ham.</verse><verse id="33">Jesus sa da: Ennå en kort tid er jeg hos dere, så går jeg bort til ham som har sendt meg.</verse><verse id="34">Dere skal søke meg og ikke finne meg. Og der hvor jeg er, kan dere ikke komme.</verse><verse id="35">Judeerne sa da til hverandre: Hvor vil han dra hen, siden vi ikke skal finne ham? Han vil vel ikke dra bort til dem som er spredt omkring blant grekerne, og lære grekerne?</verse><verse id="36">Hva betyr dette ordet som han sa: Dere skal søke meg og ikke finne meg, og der hvor jeg er, dit kan dere ikke komme?</verse><verse id="37">Men på den siste, den store dagen i høytiden, sto Jesus og ropte ut: Om noen tørster, han komme til meg og drikke!</verse><verse id="38">Den som tror på meg, som Skriften har sagt, fra hans indre skal det flyte strømmer av levende vann.</verse><verse id="39">Dette sa han om den Ånd de skulle få, de som trodde på ham. For Ånden var ennå ikke gitt, fordi Jesus ennå ikke var herliggjort.</verse><verse id="40">Noen i folkemengden sa da de hørte disse ordene: Han er i sannhet profeten!</verse><verse id="41">Andre sa: Han er Messias! Andre igjen sa: Messias kommer da vel ikke fra Galilea?</verse><verse id="42">Har ikke Skriften sagt at Messias kommer av Davids ætt og fra Betlehem, byen hvor David var?</verse><verse id="43">Det ble da splittelse i folket på grunn av ham.</verse><verse id="44">Noen av dem ville gripe ham, men ingen la hånd på ham.</verse><verse id="45">Tjenerne kom så tilbake til yppersteprestene og fariseerne, og disse sa til dem: Hvorfor har dere ikke ført ham hit?</verse><verse id="46">Tjenerne svarte: Aldri har noe menneske talt slik som denne mannen!</verse><verse id="47">Da svarte fariseerne dem: Er også dere ført vill?</verse><verse id="48">Har vel noen av rådsherrene trodd på ham, eller noen av fariseerne?</verse><verse id="49">Men denne hopen som ikke kjenner loven, er forbannet.</verse><verse id="50">Nikodemus, han som før en gang var kommet til Jesus, og som var en av rådsherrene, sier til dem:</verse><verse id="51">Vår lov dømmer da vel ikke en mann uten at en først har hørt på ham og fått vite hva han har gjort?</verse><verse id="52">De svarte og sa til ham: Kanskje du også er fra Galilea? Gransk, så skal du se at det ikke står fram noen profet fra Galilea!</verse><verse id="53">Og de gikk hjem, hver til sitt.</verse></chapter><chapter id="8"><verse id="1">Men Jesus gikk ut til Oljeberget.</verse><verse id="2">Tidlig om morgenen kom han igjen til templet. Folkemengden samlet seg om ham. Han satte seg og lærte dem.</verse><verse id="3">De skriftlærde og fariseerne førte da til ham en kvinne som var grepet i ekteskapsbrudd, og de stilte henne fram for ham.</verse><verse id="4">Og de sa til ham: Mester, denne kvinnen er grepet på fersk gjerning i ekteskapsbrudd.</verse><verse id="5">I loven har Moses påbudt oss at slike kvinner skal steines. Hva sier nå du?</verse><verse id="6">Dette sa de for å sette ham på prøve, så de kunne ha noe å anklage ham for. Men Jesus bøyde seg ned og skrev med fingeren på jorden.</verse><verse id="7">Men da de fortsatte å spørre ham, rettet han seg opp og sa til dem: Den av dere som er uten synd, han skal kaste den første steinen på henne!</verse><verse id="8">Så bøyde han seg ned igjen, og skrev på jorden.</verse><verse id="9">Men da de hørte dette, gikk de bort en etter en, de eldste først. Jesus ble alene tilbake med kvinnen som sto der.</verse><verse id="10">Da rettet Jesus seg opp og sa til henne: Kvinne, hvor er de? Har ingen fordømt deg?</verse><verse id="11">Hun sa: Ingen, herre! Og Jesus sa: Heller ikke jeg fordømmer deg. Gå bort, og synd ikke mer!</verse><verse id="12">Igjen talte Jesus til dem og sa: Jeg er verdens lys! Den som følger meg, skal ikke vandre i mørket, men ha livets lys.</verse><verse id="13">Fariseerne sa da til ham: Du vitner om deg selv! Ditt vitnesbyrd er ikke sant.</verse><verse id="14">Jesus svarte og sa til dem: Om jeg så vitner om meg selv, er mitt vitnesbyrd sant. For jeg vet hvor jeg er kommet fra, og hvor jeg går hen. Men dere vet ikke hvor jeg kommer fra, eller hvor jeg går hen.</verse><verse id="15">Dere dømmer etter kjødet. Jeg dømmer ingen.</verse><verse id="16">Men også om jeg dømmer, så er min dom rett. For jeg er ikke alene, men jeg og Faderen, som har sendt meg.</verse><verse id="17">Men også i deres lov står det skrevet at to menneskers vitnesbyrd er sant.</verse><verse id="18">Jeg er den som vitner om meg selv, og Faderen som har sendt meg, vitner om meg.</verse><verse id="19">De sa da til ham: Hvor er din Far? Jesus svarte: Dere kjenner verken meg eller min Far. Hvis dere kjente meg, da kjente dere også min Far.</verse><verse id="20">Disse ordene talte han ved tempelkisten, mens han lærte i templet. Og ingen grep ham, for hans time var ennå ikke kommet.</verse><verse id="21">Igjen talte han til dem: Jeg går bort, og dere skal lete etter meg. Og dere skal dø i deres synd. Dit jeg går, kan dere ikke komme.</verse><verse id="22">Judeerne sa da: Han vil vel ikke ta sitt eget liv, siden han sier: Dit jeg går, kan dere ikke komme?</verse><verse id="23">Han sa til dem: Dere er nedenfra, jeg er ovenfra. Dere er av denne verden, jeg er ikke av denne verden.</verse><verse id="24">Derfor sa jeg til dere at dere skal dø i deres synder. For dersom dere ikke tror at JEG ER* den jeg er, skal dere dø i deres synder.</verse><verse id="25">De sa da til ham: Hvem er du? Jesus sa til dem: Nettopp det jeg sier dere!</verse><verse id="26">Mangt har jeg å si og dømme om dere! Men han som har sendt meg, er sanndru, og det jeg har hørt av ham, det taler jeg til verden.</verse><verse id="27">De skjønte ikke at det var om Faderen han talte til dem.</verse><verse id="28">Jesus sa da: Når dere får opphøyet Menneskesønnen, da skal dere forstå at JEG ER den jeg er. Og av meg selv gjør jeg ingenting, men slik som Faderen har lært meg, slik taler jeg dette.</verse><verse id="29">Han som har sendt meg, er med meg. Han har ikke latt meg bli alene, for jeg gjør alltid det som er til behag for ham.</verse><verse id="30">Da han talte dette, var det mange som trodde på ham.</verse><verse id="31">Jesus sa da til de judeerne som var kommet til tro på ham: Dersom dere blir i mitt ord, da er dere i sannhet mine disipler.</verse><verse id="32">Og dere skal kjenne sannheten, og sannheten skal frigjøre dere.</verse><verse id="33">De svarte ham: Vi er Abrahams ætt og har aldri vært treller under noen! Hvordan kan du da si: Dere skal bli fri?</verse><verse id="34">Jesus svarte dem: Sannelig, sannelig sier jeg dere: Hver den som gjør synd, er syndens trell.</verse><verse id="35">Men trellen blir ikke i huset til evig tid. Sønnen blir der til evig tid.</verse><verse id="36">Får da Sønnen frigjort dere, da blir dere virkelig fri.</verse><verse id="37">Jeg vet at dere er av Abrahams ætt. Men dere søker å drepe meg, fordi mitt ord ikke får rom hos dere.</verse><verse id="38">Jeg taler det jeg har sett hos min Far, og dere gjør det dere har hørt av deres far.</verse><verse id="39">De svarte og sa til ham: Vår far er Abraham! Jesus sier til dem: Var dere Abrahams barn, da gjorde dere Abrahams gjerninger.</verse><verse id="40">Men nå søker dere å drepe meg - et menneske som har sagt dere sannheten, den som jeg har hørt av Gud. Det gjorde ikke Abraham.</verse><verse id="41">Dere gjør deres fars gjerninger. De sa da til ham: Vi er ikke født i hor! Vi har én far, Gud.</verse><verse id="42">Jesus sa til dem: Var Gud deres far, da hadde dere elsket meg. For jeg kommer fra Gud og er utgått fra ham. For jeg er heller ikke kommet av meg selv, men han har utsendt meg.</verse><verse id="43">Hvorfor skjønner dere ikke det jeg taler? Fordi dere ikke tåler å høre mitt ord!</verse><verse id="44">Dere har djevelen til far, og dere vil gjøre etter deres fars lyster. Han var en drapsmann fra begynnelsen og står ikke i sannheten. For det er ikke sannhet i ham. Når han taler løgn, taler han av sitt eget, for han er en løgner og løgnens far.</verse><verse id="45">Men fordi jeg sier sannheten, tror dere meg ikke.</verse><verse id="46">Hvem av dere kan overbevise meg om synd? Men sier jeg sannheten, hvorfor tror dere meg da ikke?</verse><verse id="47">Den som er av Gud, hører Guds ord. Dere hører ikke, fordi dere ikke er av Gud.</verse><verse id="48">Judeerne svarte og sa til ham: Sier vi ikke med rette at du er en samaritan og en besatt?</verse><verse id="49">Jesus svarte: Jeg er ikke besatt. Men jeg ærer min Far, og dere vanærer meg.</verse><verse id="50">Jeg søker ikke min egen ære. Det er en som søker den, og han dømmer.</verse><verse id="51">Sannelig, sannelig sier jeg dere: Om noen holder fast på mitt ord, skal han aldri i evighet se døden.</verse><verse id="52">Da sa judeerne til ham: Nå skjønner vi at du er besatt. Abraham døde, og profetene likeså, men du sier: Den som holder fast på mitt ord, skal aldri i evighet smake døden!</verse><verse id="53">Du er da vel ikke større enn vår far Abraham som døde? Også profetene døde. Hvem gjør du deg selv til?</verse><verse id="54">Jesus svarte: Dersom jeg ærer meg selv, da er min ære ingenting. Det er min Far som ærer meg, han som dere sier er deres Gud.</verse><verse id="55">Dere kjenner ham ikke, men jeg kjenner ham. Dersom jeg sier at jeg ikke kjenner ham, da blir jeg en løgner som dere. Men jeg kjenner ham og holder fast på hans ord.</verse><verse id="56">Abraham, deres far, frydet seg til å se min dag. Og han så den og gledet seg.</verse><verse id="57">Judeerne sa da til ham: Du er ennå ikke femti år og har sett Abraham?</verse><verse id="58">Jesus sa til dem: Sannelig, sannelig sier jeg dere: JEG ER før Abraham ble til.</verse><verse id="59">De tok da opp steiner for å kaste på ham. Men Jesus skjulte seg og gikk ut av templet.</verse></chapter><chapter id="9"><verse id="1">Og da han gikk videre, så han en mann som var født blind.</verse><verse id="2">Disiplene hans spurte ham: Rabbi, hvem har syndet, han eller foreldrene hans, siden han ble født blind?</verse><verse id="3">Jesus svarte: Verken han eller foreldrene hans har syndet. Men det er skjedd for at Guds gjerninger skulle åpenbares på ham.</verse><verse id="4">Jeg må gjøre hans gjerninger som har sendt meg, så lenge det er dag. Natten kommer da ingen kan arbeide.</verse><verse id="5">Mens jeg er i verden, er jeg verdens lys.</verse><verse id="6">Da han hadde sagt dette, spyttet han på jorden, laget en deig av spyttet og smurte deigen på øynene hans.</verse><verse id="7">Og han sa til ham: Gå og vask deg i dammen Siloa! - det betyr: utsendt. Han gikk da bort og vasket seg, og kom tilbake seende.</verse><verse id="8">Naboene og de som før hadde sett ham sitte og tigge, sa da: Er det ikke han som satt og tigget?</verse><verse id="9">Noen sa: Jo, det er han! Andre sa: Nei, men han ligner ham! Han selv sa: Det er meg.</verse><verse id="10">De sa da til ham: Hvordan ble dine øyne åpnet?</verse><verse id="11">Han svarte: Den mannen som heter Jesus, gjorde en deig og smurte på øynene mine og sa til meg: Gå til Siloa og vask deg! Da jeg så gikk bort og vasket meg, kunne jeg se.</verse><verse id="12">De sa til ham: Hvor er han? Han sier: Jeg vet ikke.</verse><verse id="13">De førte da ham som hadde vært blind til fariseerne.</verse><verse id="14">Det var sabbat den dagen da Jesus laget deigen og åpnet øynene hans.</verse><verse id="15">Også fariseerne spurte ham da igjen om hvordan han hadde fått synet. Han sa til dem: Han la en deig på øynene mine, jeg vasket meg, og nå ser jeg.</verse><verse id="16">Noen av fariseerne sa da: Denne mannen er ikke fra Gud, siden han ikke holder sabbaten. Andre sa: Hvordan kan et menneske som er en synder, gjøre slike tegn? Og det var uenighet blant dem.</verse><verse id="17">Da sier de igjen til den blinde: Hva sier du om ham, siden det var dine øyne han åpnet? Han sa: Han er en profet!</verse><verse id="18">Judeerne trodde da ikke om ham at han hadde vært blind og fått sitt syn, før de fikk kalt for seg foreldrene til ham som hadde fått synet.</verse><verse id="19">De spurte dem: Er dette sønnen deres, som dere sier er født blind? Hvordan har det seg da at han nå ser?</verse><verse id="20">Hans foreldre svarte: Vi vet at dette er sønnen vår, og at han ble født blind.</verse><verse id="21">Men hvordan det har seg at han nå ser, det vet vi ikke. Og hvem som har åpnet øynene hans, vet vi heller ikke. Spør ham selv, han er gammel nok til å svare for seg.</verse><verse id="22">Dette sa foreldrene hans fordi de var redde for judeerne. For judeerne var allerede blitt enige om at dersom noen bekjente at Jesus var Messias, skulle han utstøtes av synagogen.</verse><verse id="23">Derfor sa hans foreldre: Han er gammel nok! Spør ham selv.</verse><verse id="24">De kalte da for andre gang til seg mannen som hadde vært blind, og sa til ham: Gi Gud ære! Vi vet at denne mannen er en synder.</verse><verse id="25">Han svarte da: Om han er en synder, vet jeg ikke. Ett vet jeg: at jeg som var blind, nå ser!</verse><verse id="26">De sa til ham: Hva gjorde han med deg? Hvordan åpnet han øynene dine?</verse><verse id="27">Han svarte dem: Jeg har allerede sagt dere det, og dere hørte ikke på det. Hvorfor vil dere høre det nå igjen? Kanskje også dere vil bli disiplene hans?</verse><verse id="28">Da skjelte de ham ut og sa: Du er hans disippel! Men vi er disipler av Moses.</verse><verse id="29">Vi vet at til Moses har Gud talt. Men hvor denne mannen er fra, vet vi ikke.</verse><verse id="30">Mannen svarte dem: Dette er da merkelig! Dere vet ikke hvor han er fra, enda han har åpnet øynene mine!</verse><verse id="31">Vi vet at Gud ikke hører syndere, men han hører den som er gudfryktig og gjør hans vilje.</verse><verse id="32">Aldri fra verden ble til, har en hørt at noen har åpnet øynene på en blindfødt.</verse><verse id="33">Var ikke denne mannen fra Gud, kunne han ingenting gjøre.</verse><verse id="34">De svarte og sa til ham: Du er helt og fullt født i synder, og du vil lære oss? Og de kastet ham ut.</verse><verse id="35">Jesus fikk høre at de hadde kastet ham ut. Da han hadde funnet ham, sa han: Tror du på Guds Sønn?</verse><verse id="36">Mannen svarte: Hvem er han, Herre, så jeg kan tro på ham?</verse><verse id="37">Jesus sa til ham: Du har sett ham. Han som taler med deg, han er det.</verse><verse id="38">Han sa: Jeg tror, Herre! Og han falt ned for ham i tilbedelse.</verse><verse id="39">Og Jesus sa: Til dom er jeg kommet til denne verden, for at de som ikke ser, skal se, og de som ser, skal bli blinde.</verse><verse id="40">Noen av fariseerne som var der sammen med ham, hørte dette, og de sa til ham: Vi er kanskje også blinde?</verse><verse id="41">Jesus sa til dem: Var dere blinde, da hadde dere ikke synd. Men nå sier dere: Vi ser! Derfor er dere fremdeles skyldige.</verse></chapter><chapter id="10"><verse id="1">Sannelig, sannelig sier jeg dere: Den som ikke går inn i fårekveen gjennom døren, men stiger over et annet sted, han er en tyv og en røver.</verse><verse id="2">Men den som går inn gjennom døren, han er fårenes hyrde.</verse><verse id="3">For ham lukker dørvokteren opp. Fårene hører hans røst, og han kaller sine får ved navn og fører dem ut.</verse><verse id="4">Når han har fått alle sine får ut, går han foran dem, og fårene følger ham, fordi de kjenner hans røst.</verse><verse id="5">Men en fremmed vil de ikke følge. De vil flykte fra ham, for de kjenner ikke de fremmedes røst.</verse><verse id="6">Denne lignelsen fortalte Jesus til dem, men de skjønte ikke hva det var han talte til dem.</verse><verse id="7">Jesus talte da igjen: Sannelig, sannelig sier jeg dere: Jeg er døren inn til fårene.</verse><verse id="8">Alle de som er kommet før meg, er tyver og røvere. Men fårene hørte ikke på dem.</verse><verse id="9">Jeg er døren. Om noen går inn gjennom meg, skal han bli frelst. Og han skal gå inn og gå ut og finne føde.</verse><verse id="10">Tyven kommer bare for å stjele og myrde og ødelegge. Jeg er kommet for at de skal ha liv og ha overflod.</verse><verse id="11">Jeg er den gode hyrde. Den gode hyrde setter sitt liv til for fårene.</verse><verse id="12">Men den som er leiekar og ikke hyrde, den som ikke eier fårene, forlater fårene og flykter når han ser ulven komme. Og ulven røver dem og jager dem fra hverandre.</verse><verse id="13">For han er leiekar og har ingen omsorg for fårene.</verse><verse id="14">Jeg er den gode hyrde. Jeg kjenner mine, og mine kjenner meg,</verse><verse id="15">likesom Faderen kjenner meg, og jeg kjenner Faderen. Jeg setter mitt liv til for fårene.</verse><verse id="16">Jeg har også andre får, som ikke hører til i denne innhegningen. Også dem må jeg lede, og de skal høre min røst. Og det skal bli én hjord og én hyrde.</verse><verse id="17">Derfor elsker Faderen meg, fordi jeg setter mitt liv til for at jeg skal ta det igjen.</verse><verse id="18">Ingen tar det fra meg, men jeg setter det til av meg selv. Jeg har makt til å sette det til, og jeg har makt til å ta det igjen. Dette budet fikk jeg av min Far.</verse><verse id="19">Det ble igjen splittelse blant jødene på grunn av disse ordene.</verse><verse id="20">Mange av dem sa: Han er besatt av en ond ånd og er gal. Hvorfor hører dere på ham?</verse><verse id="21">Andre sa: Dette er ikke en besatt manns ord. En ond ånd kan vel ikke åpne øynene på blinde?</verse><verse id="22">Men det var tempelvielsens fest i Jerusalem. Det var vinter.</verse><verse id="23">Jesus gikk omkring i templet, i Salomos søylegang.</verse><verse id="24">Judeerne flokket seg da om ham og sa til ham: Hvor lenge vil du holde oss i uvisshet? Er du Messias, så si oss det rett ut!</verse><verse id="25">Jesus svarte dem: Jeg har sagt dere det, og dere tror det ikke. De gjerningene jeg gjør i min Fars navn, de vitner om meg.</verse><verse id="26">Men dere tror ikke, fordi dere ikke er av mine får.</verse><verse id="27">Mine får hører min røst, jeg kjenner dem, og de følger meg.</verse><verse id="28">Og jeg gir dem evig liv, de skal aldri i evighet gå fortapt, og ingen skal rive dem ut av min hånd.</verse><verse id="29">Min Far, som har gitt meg dem, er større enn alle, og ingen kan rive dem ut av min Fars hånd.</verse><verse id="30">Jeg og Faderen er ett.</verse><verse id="31">Judeerne tok da igjen opp steiner for å steine ham.</verse><verse id="32">Jesus svarte dem: Mange gode gjerninger fra min Far har jeg vist dere. Hvilken av dem er det dere vil steine meg for?</verse><verse id="33">Judeerne svarte ham: For noen god gjerning steiner vi deg ikke, men for gudsbespottelse, fordi du som er et menneske, gjør deg selv til Gud.</verse><verse id="34">Jesus svarte dem: Står det ikke skrevet i deres lov: Jeg har sagt: Dere er guder?</verse><verse id="35">Når loven har kalt dem som Guds ord kom til, for guder - og Skriften kan ikke gjøres ugyldig -</verse><verse id="36">hvordan kan dere da si til ham som Faderen har helliget og sendt til verden: Du spotter Gud! - fordi jeg har sagt: Jeg er Guds Sønn?</verse><verse id="37">Dersom jeg ikke gjør min Fars gjerninger, så tro meg ikke!</verse><verse id="38">Men hvis jeg gjør dem, da tro gjerningene, om dere ikke vil tro meg, for at dere kan forstå og vite at Faderen er i meg, og jeg i Faderen.</verse><verse id="39">Da prøvde de igjen å gripe ham, men han slapp ut av deres hånd.</verse><verse id="40">Så dro han igjen over til den andre siden av Jordan, til det stedet der Johannes først var og døpte. Der ble han en tid.</verse><verse id="41">Mange kom til ham, og de sa: Johannes gjorde nok ingen tegn, men alt det Johannes sa om denne mannen, var sant.</verse><verse id="42">Og mange trodde på ham der.</verse></chapter><chapter id="11"><verse id="1">Det var en mann som var syk, Lasarus fra Betania, byen som Maria og hennes søster Marta bodde i.</verse><verse id="2">Det var Maria som salvet Herren med salve og tørket føttene hans med sitt hår. Det var hennes bror, Lasarus, som var syk.</verse><verse id="3">Søstrene sendte nå bud til ham og sa: Herre! se, han som du elsker, er syk.</verse><verse id="4">Men da Jesus hørte det, sa han: Denne sykdommen er ikke til døden, men til Guds ære, for at Guds Sønn skal bli æret ved den.</verse><verse id="5">Jesus elsket Marta og hennes søster og Lasarus.</verse><verse id="6">Da han nå hørte at han var syk, ble han likevel enda to dager på det stedet der han var.</verse><verse id="7">Da først sier han til disiplene: La oss dra tilbake til Judea.</verse><verse id="8">Disiplene sa til ham: Rabbi, nylig prøvde judeerne å steine deg, og du drar dit igjen?</verse><verse id="9">Jesus svarte: Er det ikke tolv timer i en dag? Den som vandrer om dagen, snubler ikke, for han ser denne verdens lys.</verse><verse id="10">Men den som vandrer om natten, han snubler, fordi lyset ikke er i ham.</verse><verse id="11">Dette talte han. Deretter sier han til dem: Vår venn Lasarus er sovnet inn, men jeg går for å vekke ham.</verse><verse id="12">Disiplene sa da til ham: Herre, hvis han er sovnet, da blir han frisk igjen.</verse><verse id="13">Jesus hadde talt om hans død, men de tenkte at han talte om vanlig søvn.</verse><verse id="14">Da sa Jesus rett ut til dem: Lasarus er død!</verse><verse id="15">Og for deres skyld er jeg glad at jeg ikke var der, for at dere skal tro. Men la oss gå til ham!</verse><verse id="16">Tomas, han som ble kalt tvilling, sa da til sine med-disipler: La oss gå med, også vi, så vi kan dø sammen med ham!</verse><verse id="17">Da nå Jesus kom fram, fant han at Lasarus allerede hadde ligget fire dager i graven.</verse><verse id="18">Betania ligger nær ved Jerusalem, omtrent femten stadier borte.</verse><verse id="19">Og mange av jødene var kommet til Marta og Maria for å trøste dem i sorgen over deres bror.</verse><verse id="20">Da Marta nå fikk høre at Jesus kom, gikk hun for å møte ham. Men Maria satt hjemme i huset.</verse><verse id="21">Marta sa da til Jesus: Herre, hadde du vært her, da var min bror ikke død!</verse><verse id="22">Men også nå vet jeg at alt det du ber Gud om, vil Gud gi deg.</verse><verse id="23">Jesus sier til henne: Din bror skal stå opp!</verse><verse id="24">Marta sier til ham: Jeg vet at han skal stå opp i oppstandelsen på den siste dag.</verse><verse id="25">Jesus sa til henne: Jeg er oppstandelsen og livet. Den som tror på meg, skal leve om han enn dør.</verse><verse id="26">Og hver den som lever og tror på meg, skal aldri i evighet dø. Tror du dette?</verse><verse id="27">Hun sier til ham: Ja, Herre! Jeg tror at du er Messias, Guds Sønn, han som skal komme til verden.</verse><verse id="28">Da hun hadde sagt dette, gikk hun og kalte i stillhet på sin søster Maria, og sa: Mesteren er her og kaller på deg.</verse><verse id="29">Da hun hørte det, sto hun fort opp og gikk til ham.</verse><verse id="30">Jesus var ennå ikke kommet inn i landsbyen, men var på det stedet hvor Marta hadde møtt ham.</verse><verse id="31">Da nå de jødene som var hjemme hos Maria for å trøste henne, så at hun brått reiste seg og gikk ut, fulgte de etter. De tenkte at hun ville gå til graven for å gråte der.</verse><verse id="32">Da Maria kom dit hvor Jesus var, og fikk se ham, falt hun ned for hans føtter og sa til ham: Herre, hadde du vært her, da var min bror ikke død!</verse><verse id="33">Da nå Jesus så henne gråte, og så de jødene gråte som var kommet sammen med henne, ble han opprørt i sin ånd og rystet.</verse><verse id="34">Og han sa: Hvor har dere lagt ham? De sier til ham: Herre, kom og se!</verse><verse id="35">Jesus gråt.</verse><verse id="36">Jødene sa da: Se hvor han elsket ham!</verse><verse id="37">Men noen av dem sa: Kunne ikke han som har åpnet den blindes øyne, også ha gjort det slik at denne mannen ikke var død?</verse><verse id="38">Jesus ble da igjen opprørt i sitt indre. Han kom til graven. Det var en hule, og en stein lå foran den.</verse><verse id="39">Jesus sier: Ta steinen bort! Marta, den dødes søster, sier til ham: Herre, han stinker allerede, for han har ligget der fire dager.</verse><verse id="40">Jesus sier til henne: Sa jeg deg ikke at dersom du tror, skal du se Guds herlighet?</verse><verse id="41">De tok da steinen bort. Jesus løftet sine øyne mot himmelen og sa: Far, jeg takker deg fordi du har hørt meg.</verse><verse id="42">Jeg visste jo at du alltid hører meg, men for folkets skyld som står omkring meg, sa jeg det, for at de skal tro at du har sendt meg.</verse><verse id="43">Og da han hadde sagt dette, ropte han med høy røst: Lasarus, kom ut!</verse><verse id="44">Da kom den døde ut, ombundet med liksvøp på føtter og hender, og om hans ansikt var bundet en svetteduk. Jesus sier til dem: Løs ham og la ham gå!</verse><verse id="45">Mange av jødene, som var kommet til Maria og hadde sett det han gjorde, trodde da på ham.</verse><verse id="46">Men noen av dem gikk av sted til fariseerne og sa til dem hva Jesus hadde gjort.</verse><verse id="47">Yppersteprestene og fariseerne kalte da Rådet sammen og sa: Hva skal vi gjøre? For denne mannen gjør mange tegn.</verse><verse id="48">Lar vi ham holde på slik, vil alle tro på ham. Så kommer romerne og tar både vårt hellige sted og vårt folk.</verse><verse id="49">Men en av dem, Kaifas, han som var yppersteprest dette året, sa til dem: Dere forstår ingenting!</verse><verse id="50">Dere tenker heller ikke på at det er til gagn for dere at ett menneske dør for folket, og ikke hele folket går til grunne.</verse><verse id="51">Dette sa han ikke av seg selv, men da han var yppersteprest dette året, talte han profetisk om at Jesus skulle dø for folket,</verse><verse id="52">og ikke bare for folket, men også for å samle til ett de Guds barn som er spredt omkring.</verse><verse id="53">Fra den dagen la de planer om å drepe ham.</verse><verse id="54">Derfor gikk ikke Jesus lenger åpenlyst omkring blant judeerne. Han dro bort derfra til et sted nær ørkenen, til en by som heter Efra’im. Der holdt han til med disiplene sine.</verse><verse id="55">Men jødenes påske var nå nær, og mange dro fra landet opp til Jerusalem før påsken for å rense seg.</verse><verse id="56">De lette da etter Jesus, og talte seg imellom mens de sto i templet: Hva mener dere? Kommer han ikke til høytiden?</verse><verse id="57">Men yppersteprestene og fariseerne hadde gitt befaling om at dersom noen fikk vite hvor han var, da skulle han melde fra om det, så de kunne gripe ham.</verse></chapter><chapter id="12"><verse id="1">Seks dager før påske kom så Jesus til Betania, der Lasarus bodde, han som Jesus hadde reist opp fra de døde.</verse><verse id="2">Der holdt de et festmåltid for ham. Marta vartet opp, og Lasarus var en av dem som lå til bords sammen med ham.</verse><verse id="3">Maria tok da et pund ekte, meget kostbar nardus-salve og salvet Jesu føtter, og hun tørket hans føtter med sitt hår. Og huset ble fylt av salvens duft.</verse><verse id="4">Da sier Judas Iskariot, en av disiplene hans, han som skulle komme til å forråde ham:</verse><verse id="5">Hvorfor ble ikke denne salven solgt for tre hundre denarer og pengene gitt til de fattige?</verse><verse id="6">Men dette sa han, ikke fordi de fattige lå ham på hjertet, men fordi han var en tyv. Det var han som hadde kassen, og han tok av det som ble lagt i den.</verse><verse id="7">Jesus sa da: La henne være! Hun har gjemt den til dagen for gravferden min!</verse><verse id="8">For de fattige har dere alltid hos dere, men meg har dere ikke alltid.</verse><verse id="9">En stor mengde av jødene fikk nå vite at han var der. Nå kom de dit, ikke bare på grunn av Jesus, men også for å se Lasarus, som han hadde reist opp fra de døde.</verse><verse id="10">Men yppersteprestene la planer om også å drepe Lasarus,</verse><verse id="11">fordi mange av jødene gikk dit for hans skyld og trodde på Jesus.</verse><verse id="12">Dagen etter fikk den store folkemengden som var kommet til høytiden, høre at Jesus var på vei til Jerusalem.</verse><verse id="13">Da tok de palmegreiner og gikk ut for å møte ham, og de ropte: Hosianna! Velsignet være han som kommer i Herrens navn, Israels konge!</verse><verse id="14">Men Jesus fant et ungt esel og satte seg på det, som det står skrevet:</verse><verse id="15">Frykt ikke, Sions datter! Se, din konge kommer, sittende på en eselfole.</verse><verse id="16">Dette skjønte ikke disiplene hans fra først av. Men da Jesus var blitt herliggjort, da mintes de at dette var skrevet om ham, og at de hadde gjort dette for ham.</verse><verse id="17">Folkeskaren som hadde vært med ham da han kalte Lasarus ut av graven og reiste ham opp fra de døde, vitnet om det.</verse><verse id="18">Dette var også grunnen til at folket gikk ham i møte, fordi de hadde hørt at han hadde gjort dette tegnet.</verse><verse id="19">Fariseerne sa da seg imellom: Dere ser at dere ikke oppnår noe! Se, all verden løper etter ham!</verse><verse id="20">Blant dem som pleide å dra opp for å tilbe under høytiden, var det noen grekere.</verse><verse id="21">Disse kom da til Filip, som var fra Betsaida i Galilea, og ba ham og sa: Herre, vi vil gjerne se Jesus.</verse><verse id="22">Filip kommer og sier det til Andreas. Andreas og Filip går og sier det til Jesus.</verse><verse id="23">Men Jesus svarer dem og sier: Timen er kommet da Menneskesønnen skal bli herliggjort!</verse><verse id="24">Sannelig, sannelig sier jeg dere: Hvis ikke hvetekornet faller i jorden og dør, blir det bare det ene kornet. Men hvis det dør, bærer det mye frukt.</verse><verse id="25">Den som elsker sitt liv, skal miste det. Men den som hater sitt liv i denne verden, skal bevare det til evig liv.</verse><verse id="26">Den som vil tjene meg, han må følge meg. Der jeg er, der skal også min tjener være. Om noen tjener meg, ham skal Faderen ære.</verse><verse id="27">Nå er min sjel forferdet! Og hva skal jeg si? Far, frels meg fra denne time! Men nei, derfor er jeg jo kommet til denne time.</verse><verse id="28">Far, herliggjør ditt navn! Da kom det en røst fra himmelen: Jeg har herliggjort det, og jeg skal igjen herliggjøre det!</verse><verse id="29">Folkemengden som sto der og hørte det, sa da at det hadde tordnet. Andre sa: En engel talte til ham.</verse><verse id="30">Jesus svarte og sa: Ikke for min skyld kom denne røsten, men for deres skyld.</verse><verse id="31">Nå holdes dom over denne verden. Nå skal denne verdens fyrste kastes ut.</verse><verse id="32">Når jeg blir opphøyet fra jorden, skal jeg dra alle til meg.</verse><verse id="33">Dette sa han for å gi til kjenne hva slags død han skulle dø.</verse><verse id="34">Folket svarte ham: Vi har hørt av loven at Messias blir til evig tid. Hvordan kan du da si at Menneskesønnen må opphøyes? Hvem er denne Menneskesønnen?</verse><verse id="35">Jesus sa da til dem: Ennå en liten stund er lyset blant dere. Vandre den stund dere har lyset, for at ikke mørket skal komme over dere. Den som vandrer i mørket, vet ikke hvor han går hen.</verse><verse id="36">Tro på lyset mens dere har lyset, så dere kan bli lysets barn! Dette talte Jesus, og gikk bort og skjulte seg for dem.</verse><verse id="37">Men enda han hadde gjort så mange tegn for øynene deres, trodde de ikke på ham.</verse><verse id="38">Det var for at dette ordet hos profeten Jesaja skulle bli oppfylt - som han har sagt: Herre, hvem trodde det budskapet vi hørte? Og hvem ble Herrens arm åpenbart for?</verse><verse id="39">Derfor kunne de ikke tro, for også dette har Jesaja sagt: -</verse><verse id="40">Han har blindet deres øyne og forherdet deres hjerter, for at de ikke skal se med øynene og forstå med hjertet og omvende seg, så jeg kunne lege dem.</verse><verse id="41">Dette sa Jesaja fordi han så hans herlighet, og talte om ham.</verse><verse id="42">Likevel var det mange som trodde på ham, også av rådsherrene. Men for fariseernes skyld bekjente de det ikke, for at de ikke skulle bli utstøtt av synagogen.</verse><verse id="43">For de ville heller ha ære av mennesker enn ære av Gud.</verse><verse id="44">Men Jesus ropte og sa: Den som tror på meg, tror ikke på meg, men på ham som har sendt meg.</verse><verse id="45">Og den som ser meg, ser ham som har sendt meg.</verse><verse id="46">Jeg er kommet som et lys til verden, for at hver den som tror på meg, ikke skal bli i mørket.</verse><verse id="47">Om noen hører mine ord og ikke tar vare på dem, så dømmer ikke jeg ham. For jeg er ikke kommet for å dømme verden, men for å frelse verden.</verse><verse id="48">Den som forkaster meg og ikke tar imot mine ord, han har den som dømmer ham: Det ordet jeg har talt, det skal dømme ham på den siste dag.</verse><verse id="49">For jeg har ikke talt av meg selv. Men Faderen, som har sendt meg, han har gitt meg befaling om hva jeg skal si og hva jeg skal tale.</verse><verse id="50">Og jeg vet at hans bud er evig liv. Det som jeg da taler, det taler jeg slik som Faderen har sagt meg.</verse></chapter><chapter id="13"><verse id="1">Det var før påskehøytiden, og Jesus visste at hans time var kommet da han skulle gå bort fra denne verden til Faderen. Og som han hadde elsket sine egne som var i verden, slik elsket han dem til det siste.</verse><verse id="2">De holdt da måltid. Djevelen hadde allerede inngitt i hjertet til Judas, sønn av Simon Iskariot, at han skulle forråde ham.</verse><verse id="3">Jesus visste at Faderen hadde gitt alt i hans hender, at han var utgått fra Gud og gikk til Gud.</verse><verse id="4">Da reiser han seg fra måltidet, legger av seg klærne, og tar et linklede og binder det om seg.</verse><verse id="5">Deretter slår han vann i et fat og begynner å vaske disiplenes føtter og tørke dem med linkledet som han hadde bundet om seg.</verse><verse id="6">Han kommer da til Simon Peter, og denne sier til ham: Herre, vasker du mine føtter?</verse><verse id="7">Jesus svarte og sa til ham: Det jeg gjør, forstår du ikke nå, men du skal skjønne det senere.</verse><verse id="8">Peter sier til ham: Aldri i evighet skal du vaske mine føtter! Jesus svarte ham: Dersom jeg ikke vasker deg, har du ingen del med meg!</verse><verse id="9">Simon Peter sier til ham: Herre, ikke bare mine føtter, men også hendene og hodet!</verse><verse id="10">Jesus sier til ham: Den som er badet, trenger ikke å vaske annet enn føttene, han er jo helt ren. Også dere er rene, men ikke alle.</verse><verse id="11">For han visste hvem som skulle forråde ham. Derfor sa han: Dere er ikke alle rene.</verse><verse id="12">Da han hadde vasket føttene deres og tatt på seg klærne, satte han seg til bords igjen. Så sa han til dem: Forstår dere hva jeg har gjort med dere?</verse><verse id="13">Dere kaller meg Mester og Herre. Og med rette sier dere det, for jeg er det.</verse><verse id="14">Når da jeg, som er Herre og Mester, har vasket deres føtter, så skylder også dere å vaske hverandres føtter.</verse><verse id="15">For jeg har gitt dere et forbilde, for at også dere skal gjøre slik som jeg har gjort mot dere.</verse><verse id="16">Sannelig, sannelig, sier jeg dere: En tjener er ikke større enn sin herre. Heller ikke er en utsending større enn den som har sendt ham.</verse><verse id="17">Om dere vet dette, da er dere salige, så sant dere gjør det.</verse><verse id="18">Jeg taler ikke om dere alle. Jeg vet hvem jeg har utvalgt - men Skriften måtte bli oppfylt: Han som eter sitt brød med meg, har løftet sin hæl mot meg.</verse><verse id="19">Fra nå av sier jeg dere det før det skjer, for at dere, når det skjer, skal tro at jeg er den jeg er.</verse><verse id="20">Sannelig, sannelig sier jeg dere: Den som tar imot en som jeg sender, tar imot meg. Og den som tar imot meg, tar imot ham som har sendt meg.</verse><verse id="21">Da Jesus hadde sagt dette, ble han rystet i ånden, og vitnet og sa: Sannelig, sannelig sier jeg dere: En av dere kommer til å forråde meg.</verse><verse id="22">Disiplene så på hverandre, de kunne ikke skjønne hvem det var han talte om.</verse><verse id="23">En av disiplene, han som Jesus elsket, lå til bords ved Jesu side.</verse><verse id="24">Til ham nikker da Simon Peter for at han skulle spørre hvem han mente.</verse><verse id="25">Han lener seg opp til Jesu bryst og sier til ham: Herre, hvem er det?</verse><verse id="26">Jesus svarer: Det er ham som jeg gir det brødstykket jeg nå dypper. Han dypper så stykket, og tar og gir det til Judas, Simon Iskariots sønn.</verse><verse id="27">Og etter at han hadde fått stykket, for Satan inn i ham. Jesus sier så til ham: Det du gjør, gjør det snart!</verse><verse id="28">Men ingen av dem som lå til bords, skjønte hva han mente med det han sa til ham.</verse><verse id="29">Siden Judas hadde pengepungen, tenkte noen at Jesus sa til ham: Kjøp inn det vi har bruk for til høytiden! Eller at han skulle gi noe til de fattige.</verse><verse id="30">Da han hadde fått brødstykket, gikk han straks ut. Men det var natt.</verse><verse id="31">Da han var gått, sa Jesus: Nå er Menneskesønnen herliggjort, og Gud er herliggjort i ham.</verse><verse id="32">Er Gud herliggjort i ham, da skal også Gud herliggjøre ham i seg selv, og han skal snart herliggjøre ham.</verse><verse id="33">Mine barn! Ennå en liten stund er jeg hos dere. Dere skal lete etter meg, og som jeg sa til judeerne, sier jeg nå til dere: Dit jeg går, kan dere ikke komme.</verse><verse id="34">Et nytt bud gir jeg dere: Dere skal elske hverandre! Som jeg har elsket dere, skal også dere elske hverandre.</verse><verse id="35">Av dette skal alle kjenne at dere er mine disipler, om dere har kjærlighet til hverandre.</verse><verse id="36">Simon Peter sier til ham: Herre, hvor går du hen? Jesus svarte ham: Dit jeg går, kan du ikke følge meg nå, men du skal følge meg senere.</verse><verse id="37">Peter sier til ham: Herre, hvorfor kan jeg ikke følge deg nå? Jeg vil sette mitt liv til for deg.</verse><verse id="38">Jesus svarer: Vil du sette ditt liv til for meg? Sannelig, sannelig sier jeg deg: Hanen skal ikke gale før du har fornektet meg tre ganger.</verse></chapter><chapter id="14"><verse id="1">La ikke deres hjerte forferdes! Tro på Gud, og tro på meg!</verse><verse id="2">I min Fars hus er det mange rom. Var det ikke slik, da hadde jeg sagt dere det. For jeg går bort for å gjøre i stand et sted for dere.</verse><verse id="3">Og når jeg er gått bort og har gjort i stand et sted for dere, kommer jeg igjen og skal ta dere til meg, for at også dere skal være der jeg er.</verse><verse id="4">Og dit jeg går, vet dere veien.</verse><verse id="5">Tomas sier til ham: Herre, vi vet ikke hvor du går hen, hvordan kan vi da vite veien?</verse><verse id="6">Jesus sier til ham: Jeg er veien og sannheten og livet. Ingen kommer til Faderen uten ved meg.</verse><verse id="7">Hadde dere kjent meg, så hadde dere også kjent min Far. Og fra nå av kjenner dere ham og har sett ham.</verse><verse id="8">Filip sier til ham: Herre, vis oss Faderen, og det er nok for oss!</verse><verse id="9">Jesus sier til ham: Så lang en tid har jeg vært hos dere, og du kjenner meg ikke, Filip? Den som har sett meg, har sett Faderen. Hvordan kan du da si: Vis oss Faderen?</verse><verse id="10">Tror du ikke at jeg er i Faderen, og Faderen i meg? De ordene jeg taler til dere, taler jeg ikke av meg selv, men Faderen, som blir i meg, han gjør sine gjerninger.</verse><verse id="11">Tro meg at jeg er i Faderen, og Faderen i meg. Om ikke for annet, så tro det for selve gjerningenes skyld.</verse><verse id="12">Sannelig, sannelig sier jeg dere: Den som tror på meg, han skal også gjøre de gjerningene jeg gjør. Og han skal gjøre større gjerninger enn disse, for jeg går til min Far.</verse><verse id="13">Og hva som helst dere ber om i mitt navn, det skal jeg gjøre, for at Faderen skal bli herliggjort i Sønnen.</verse><verse id="14">Om dere ber meg om noe i mitt navn, så skal jeg gjøre det!</verse><verse id="15">Dersom dere elsker meg, da holder dere fast på mine bud.</verse><verse id="16">Og jeg vil be Faderen, og han skal gi dere en annen talsmann, for at han skal være hos dere for evig,</verse><verse id="17">sannhetens Ånd, som verden ikke kan få, for den ser ham ikke og kjenner ham ikke. Dere kjenner ham, for han blir hos dere og skal være i dere.</verse><verse id="18">Jeg skal ikke etterlate dere farløse, jeg kommer til dere.</verse><verse id="19">Ennå en liten stund, og verden ser meg ikke lenger. Men dere ser meg, for jeg lever, og dere skal leve.</verse><verse id="20">På den dagen skal dere kjenne at jeg er i min Far, og dere i meg, og jeg i dere.</verse><verse id="21">Den som har mine bud og holder fast på dem, han er den som elsker meg. Og den som elsker meg, skal bli elsket av min Far. Og jeg skal elske ham og åpenbare meg for ham.</verse><verse id="22">Judas, ikke Iskariot, sier til ham: Herre, hva er grunnen til at du vil åpenbare deg for oss, men ikke for verden?</verse><verse id="23">Jesus svarte og sa til ham: Om noen elsker meg, da holder han fast på mitt ord, og min Far skal elske ham, og vi skal komme til ham og ta bolig hos ham.</verse><verse id="24">Den som ikke elsker meg, holder ikke fast på mine ord. Det ordet som dere hører, er ikke mitt, men Faderens, han som har sendt meg.</verse><verse id="25">Dette har jeg talt til dere mens jeg ennå er hos dere.</verse><verse id="26">Men talsmannen, Den Hellige Ånd, som Faderen skal sende i mitt navn, han skal lære dere alle ting, og minne dere om alt det som jeg har sagt dere.</verse><verse id="27">Fred etterlater jeg dere. Min fred gir jeg dere. Ikke som verden gir, gir jeg dere. La ikke deres hjerte forferdes, frykt ikke!</verse><verse id="28">Dere hørte at jeg sa til dere: Jeg går bort, og jeg kommer til dere igjen. Dersom dere elsket meg, ville dere glede dere over at jeg går til Faderen, for min Far er større enn jeg.</verse><verse id="29">Og nå har jeg sagt dere dette før det skjer, for at dere skal tro når det skjer.</verse><verse id="30">Heretter skal jeg ikke tale mye med dere. For denne verdens fyrste kommer, og han har ikke noe i meg.</verse><verse id="31">Men for at verden skal vite at jeg elsker Faderen og gjør slik som Faderen har befalt meg - stå opp, la oss gå herfra!</verse></chapter><chapter id="15"><verse id="1">Jeg er det sanne vintre, og min Far er vingårdsmannen.</verse><verse id="2">Hver grein på meg som ikke bærer frukt, tar han bort. Og hver den som bærer frukt, renser han, for at den skal bære mer frukt.</verse><verse id="3">Dere er alt rene på grunn av det ordet som jeg har talt til dere.</verse><verse id="4">Bli i meg, så blir jeg i dere. Likesom greinen ikke kan bære frukt av seg selv, men bare når den blir i vintreet, slik kan heller ikke dere bære frukt uten at dere blir i meg.</verse><verse id="5">Jeg er vintreet, dere er greinene. Den som blir i meg, og jeg i ham, han bærer mye frukt. For uten meg kan dere intet gjøre.</verse><verse id="6">Om noen ikke blir i meg, da kastes han ut som en grein og visner, og de samler dem sammen og kaster dem på ilden, og de brenner.</verse><verse id="7">Dersom dere blir i meg, og mine ord blir i dere, da be om hva dere vil, og dere skal få det.</verse><verse id="8">I dette er min Far herliggjort at dere bærer mye frukt, og dere skal bli mine disipler.</verse><verse id="9">Likesom Faderen har elsket meg, så har jeg elsket dere. Bli i min kjærlighet.</verse><verse id="10">Hvis dere holder fast på mine bud, da blir dere i min kjærlighet, likesom jeg har holdt fast på min Fars bud og blir i hans kjærlighet.</verse><verse id="11">Dette har jeg talt til dere for at min glede kan være i dere, og deres glede bli fullkommen.</verse><verse id="12">Dette er mitt bud at dere skal elske hverandre, likesom jeg har elsket dere.</verse><verse id="13">Ingen har større kjærlighet enn denne at han setter sitt liv til for vennene sine.</verse><verse id="14">Dere er mine venner dersom dere gjør det jeg pålegger dere.</verse><verse id="15">Jeg kaller dere ikke lenger tjenere, for tjeneren vet ikke hva hans herre gjør. Men dere har jeg kalt venner, for alt det jeg har hørt av min Far, har jeg kunngjort dere.</verse><verse id="16">Dere har ikke utvalgt meg, men jeg har utvalgt dere, og bestemt dere til å gå ut og bære frukt. Og deres frukt skal vare, for at Faderen skal gi dere alt det dere ber ham om i mitt navn.</verse><verse id="17">Dette er mitt bud til dere at dere skal elske hverandre.</verse><verse id="18">Når verden hater dere, da skal dere vite at den har hatet meg før dere.</verse><verse id="19">Var dere av verden, da ville verden elske sitt eget. Men fordi dere ikke er av verden, men jeg har utvalgt dere av verden, derfor hater verden dere.</verse><verse id="20">Husk det ordet som jeg sa til dere: En tjener er ikke større enn sin herre. Har de forfulgt meg, så vil de også forfølge dere. Har de holdt fast på mitt ord, så skal de også holde deres.</verse><verse id="21">Men alt dette skal de gjøre mot dere for mitt navns skyld, fordi de ikke kjenner ham som har sendt meg.</verse><verse id="22">Var jeg ikke kommet, og hadde jeg ikke talt til dem, da hadde de ikke synd. Men nå har de ingen unnskyldning for sin synd.</verse><verse id="23">Den som hater meg, han hater også min Far.</verse><verse id="24">Hadde jeg ikke gjort slike gjerninger blant dem som ingen annen har gjort, da hadde de ikke synd. Men nå har de sett dem og hater likevel både meg og min Far.</verse><verse id="25">Men dette er skjedd for at det ordet skal bli oppfylt som er skrevet i deres lov: De hatet meg uten grunn.</verse><verse id="26">Når talsmannen kommer, han som jeg skal sende dere fra Faderen, sannhetens Ånd som utgår fra Faderen, da skal han vitne om meg.</verse><verse id="27">Men også dere skal vitne, for dere har vært med meg fra begynnelsen.</verse></chapter><chapter id="16"><verse id="1">Dette har jeg talt til dere for at dere ikke skal ta anstøt.</verse><verse id="2">De skal utstøte dere av synagogene. Det kommer en tid da hver den som slår dere i hjel, skal tro at han gjør Gud en dyrkelse.</verse><verse id="3">Og dette skal de gjøre fordi de ikke kjenner Faderen og heller ikke meg.</verse><verse id="4">Men dette har jeg talt til dere for at dere, når timen kommer, skal minnes at jeg sa dere det. Men dette sa jeg dere ikke fra begynnelsen av, fordi jeg da var hos dere.</verse><verse id="5">Nå går jeg bort til ham som har sendt meg. Og ingen av dere spør meg: Hvor går du hen?</verse><verse id="6">Men fordi jeg har sagt dere dette, har sorg fylt deres hjerte.</verse><verse id="7">Men jeg sier dere sannheten: Det er til gagn for dere at jeg går bort. For dersom jeg ikke går bort, kommer ikke talsmannen til dere. Men går jeg bort, da skal jeg sende ham til dere.</verse><verse id="8">Og når han kommer, skal han overbevise verden om synd og om rettferdighet og om dom:</verse><verse id="9">Om synd, fordi de ikke tror på meg.</verse><verse id="10">Om rettferdighet, fordi jeg går til Faderen, og dere ser meg ikke lenger.</verse><verse id="11">Om dom, fordi denne verdens fyrste er dømt.</verse><verse id="12">Ennå har jeg mye å si dere, men dere kan ikke bære det nå.</verse><verse id="13">Men når han kommer, sannhetens Ånd, skal han veilede dere til hele sannheten. For han skal ikke tale av seg selv, men det han hører, skal han tale, og de kommende ting skal han forkynne dere.</verse><verse id="14">Han skal herliggjøre meg, for han skal ta av mitt og forkynne det for dere.</verse><verse id="15">Alt det som Faderen har, er mitt. Derfor sa jeg at han tar av mitt og forkynner for dere.</verse><verse id="16">Om en liten stund ser dere meg ikke lenger. Og om en liten stund igjen skal dere se meg.</verse><verse id="17">Da sa noen av disiplene hans til hverandre: Hva mener han med dette som han sier til oss: Om en liten stund ser dere meg ikke lenger, og om en liten stund igjen skal dere se meg, og: Jeg går til Faderen?</verse><verse id="18">De sa derfor: Hva betyr dette som han sier: En liten stund? Vi skjønner ikke hva han taler om.</verse><verse id="19">Jesus visste at de ville spørre ham, og han sa til dem: Er det dette dere drøfter med hverandre, at jeg sa: Om en liten stund ser dere meg ikke lenger, og om en liten stund igjen skal dere se meg?</verse><verse id="20">Sannelig, sannelig sier jeg dere: Dere skal gråte og klage, men verden skal glede seg. Dere skal ha smerte, men deres smerte skal bli til glede!</verse><verse id="21">Når en kvinne skal føde, har hun smerte, fordi hennes time er kommet. Men når hun har født barnet, minnes hun ikke sin trengsel mer, i glede over at et menneske er født til verden.</verse><verse id="22">Slik har også dere smerte nå. Men jeg skal se dere igjen, og deres hjerte skal glede seg, og ingen tar deres glede fra dere.</verse><verse id="23">Og på den dagen skal dere ikke spørre meg om noe. Sannelig, sannelig sier jeg dere: Alt det dere ber Faderen om, skal han gi dere i mitt navn.</verse><verse id="24">Hittil har dere ikke bedt om noe i mitt navn. Be, og dere skal få, for at deres glede kan være fullkommen.</verse><verse id="25">Dette har jeg talt til dere i lignelser. Det kommer en tid da jeg ikke lenger skal tale til dere i lignelser, men fritt ut forkynne dere om Faderen.</verse><verse id="26">På den dagen skal dere be i mitt navn. Og jeg sier dere ikke at jeg skal be Faderen for dere.</verse><verse id="27">For Faderen selv elsker dere, fordi dere har elsket meg og trodd at jeg er utgått fra Gud.</verse><verse id="28">Jeg er utgått fra Faderen og er kommet til verden. Jeg forlater verden igjen og går til Faderen.</verse><verse id="29">Hans disipler sa: Se, nå taler du fritt ut, og sier ingen lignelse!</verse><verse id="30">Nå vet vi at du vet alt, og du har ikke bruk for at noen spør deg. Derfor tror vi at du er utgått fra Gud.</verse><verse id="31">Jesus svarte dem: Nå tror dere?</verse><verse id="32">Se, det kommer en time, og den er alt kommet, da dere alle skal bli spredt, hver til sitt, og la meg være alene. Men jeg er ikke alene, for Faderen er med meg.</verse><verse id="33">Dette har jeg talt til dere for at dere skal ha fred i meg. I verden har dere trengsel. Men vær frimodige! Jeg har overvunnet verden.</verse></chapter><chapter id="17"><verse id="1">Dette talte Jesus, og han løftet sine øyne mot himmelen og sa: Far, timen er kommet. Herliggjør din Sønn for at din Sønn kan herliggjøre deg,</verse><verse id="2">likesom du har gitt ham makt over alt kjød, for at han skal gi evig liv til alle dem som du har gitt ham.</verse><verse id="3">Og dette er det evige liv, at de kjenner deg, den eneste sanne Gud, og ham du utsendte, Jesus Kristus.</verse><verse id="4">Jeg har herliggjort deg på jorden idet jeg har fullført den gjerning som du har gitt meg å gjøre.</verse><verse id="5">Og nå, herliggjør du meg, Far, hos deg selv med den herlighet jeg hadde hos deg før verden ble til!</verse><verse id="6">Jeg har åpenbart ditt navn for de menneskene du ga meg av verden. De var dine, og du ga dem til meg, og de har holdt fast på ditt ord.</verse><verse id="7">Nå vet de at alt det du har gitt meg, er fra deg.</verse><verse id="8">For de ordene som du ga meg, har jeg gitt dem. Og de har tatt imot dem og kjent i sannhet at jeg er utgått fra deg. Og de har trodd at du har utsendt meg.</verse><verse id="9">Jeg ber for dem. Jeg ber ikke for verden, men for dem som du har gitt meg, for de er dine.</verse><verse id="10">Alt mitt er ditt, og ditt er mitt. Og jeg er herliggjort i dem.</verse><verse id="11">Og jeg er ikke lenger i verden, men disse er i verden, og jeg kommer til deg. Hellige Far! Bevar dem i ditt navn, som du har gitt meg, for at de kan være ett, likesom vi er ett.</verse><verse id="12">Da jeg var hos dem, bevarte jeg dem i ditt navn, som du har gitt meg. Jeg voktet dem, og ingen av dem gikk fortapt, uten fortapelsens sønn - for at Skriften skulle bli oppfylt.</verse><verse id="13">Men nå kommer jeg til deg. Og dette taler jeg i verden for at de skal ha min glede fullkommen i seg.</verse><verse id="14">Jeg har gitt dem ditt ord. Og verden har hatet dem fordi de ikke er av verden, likesom jeg ikke er av verden.</verse><verse id="15">Jeg ber ikke om at du skal ta dem ut av verden, men at du skal bevare dem fra det onde.</verse><verse id="16">De er ikke av verden, likesom jeg ikke er av verden.</verse><verse id="17">Hellige dem i sannheten! Ditt ord er sannhet.</verse><verse id="18">Likesom du har utsendt meg til verden, har også jeg utsendt dem til verden.</verse><verse id="19">Og jeg helliger meg for dem, for at også de skal være helliget i sannhet.</verse><verse id="20">Jeg ber ikke bare for disse, men også for dem som ved deres ord kommer til tro på meg,</verse><verse id="21">at de alle må være ett, likesom du, Far, i meg, og jeg i deg - at også de må være ett i oss, for at verden skal tro at du har utsendt meg.</verse><verse id="22">Og den herlighet som du har gitt meg, har jeg gitt dem, for at de skal være ett, likesom vi er ett,</verse><verse id="23">jeg i dem og du i meg, for at de fullkomment skal være gjort til ett, for at verden kan kjenne at du har utsendt meg og elsket dem, likesom du har elsket meg.</verse><verse id="24">Far, jeg vil at de som du har gitt meg, skal være hos meg der jeg er, for at de skal se min herlighet, som du har gitt meg, fordi du elsket meg før verdens grunnvoll ble lagt.</verse><verse id="25">Rettferdige Far! Verden har ikke kjent deg, men jeg har kjent deg. Og disse har erkjent at du har utsendt meg.</verse><verse id="26">Og jeg har kunngjort ditt navn for dem, og skal fortsatt kunngjøre det, for at den kjærlighet som du elsket meg med, skal være i dem, og jeg i dem.</verse></chapter><chapter id="18"><verse id="1">Da Jesus hadde talt dette, gikk han ut sammen med disiplene sine over bekken Kedron. Der var det en hage, og i den gikk han og disiplene hans inn.</verse><verse id="2">Men også Judas, som forrådte ham, kjente stedet, for Jesus kom ofte sammen med disiplene sine der.</verse><verse id="3">Judas hadde nå fått med seg vaktstyrken og tjenerne fra yppersteprestene og fariseerne, og kom dit med fakler og lamper og våpen.</verse><verse id="4">Jesus visste om alt det som skulle skje med ham. Han gikk fram og sa til dem: Hvem leter dere etter?</verse><verse id="5">De svarte ham: Jesus fra Nasaret. Jesus sier til dem: Det er jeg*! Men også Judas, som forrådte ham, sto der sammen med dem.</verse><verse id="6">Da han sa til dem: Det er jeg, vek de tilbake og falt til jorden.</verse><verse id="7">Da spurte han dem igjen: Hvem leter dere etter? Og de sa: Jesus fra Nasaret.</verse><verse id="8">Jesus svarte: Jeg sa dere at det er jeg! Er det da meg dere leter etter, så la disse gå!</verse><verse id="9">- for at det ordet som han hadde sagt, skulle bli oppfylt: Jeg mistet ikke noen av dem som du har gitt meg.</verse><verse id="10">Simon Peter hadde et sverd, og han trakk det, slo til yppersteprestens tjener og hogg det høyre øret av ham. Tjenerens navn var Malkus.</verse><verse id="11">Jesus sa da til Peter: Stikk sverdet i sliren! Skulle jeg ikke drikke det begeret Faderen har gitt meg?</verse><verse id="12">Vakten og høvedsmannen og judeernes tjenere grep da Jesus og bandt ham.</verse><verse id="13">De førte ham først til Annas, for han var svigerfar til Kaifas, som var yppersteprest dette året.</verse><verse id="14">Det var Kaifas som hadde gitt jødene det rådet at det var til gagn at ett menneske døde for folket.</verse><verse id="15">Men Simon Peter og en annen disippel fulgte etter Jesus. Denne disippelen var kjent med ypperstepresten, og gikk inn med Jesus i yppersteprestens gård.</verse><verse id="16">Men Peter sto utenfor ved døren. Den andre disippelen, som var kjent med ypperstepresten, gikk da ut og talte med tjenestepiken som holdt vakt ved døren, og fikk Peter inn.</verse><verse id="17">Piken som var dørvakt, sier da til Peter: Er ikke du også en av disiplene til denne mannen? Han svarer: Det er jeg ikke!</verse><verse id="18">Tjenerne og vaktene hadde gjort opp en kullild, fordi det var kaldt, og de sto og varmet seg. Men også Peter sto der sammen med dem og varmet seg.</verse><verse id="19">Ypperstepresten spurte nå Jesus om hans disipler og om hans lære.</verse><verse id="20">Jesus svarte ham: Jeg har talt fritt ut til all verden. Jeg har alltid lært i synagoger og i templet, der alle jøder kommer sammen. I det skjulte har jeg ikke talt.</verse><verse id="21">Hvorfor spør du meg? Spør dem som har hørt meg, om hva jeg har talt til dem! Se, de vet hva jeg har sagt.</verse><verse id="22">Men da han hadde sagt dette, ga en av vaktene som sto der, Jesus et slag i ansiktet og sa: Er det slik du svarer ypperstepresten?</verse><verse id="23">Jesus svarte ham: Har jeg sagt noe galt, så bevis at det er ondt! Men hvis det er sant, hvorfor slår du meg da?</verse><verse id="24">Annas sendte ham så bundet til Kaifas, ypperstepresten.</verse><verse id="25">Men Simon Peter sto og varmet seg. De sa da til ham: Er ikke du også en av disiplene hans? Han nektet og sa: Det er jeg ikke.</verse><verse id="26">En av yppersteprestens tjenere, en slektning av ham som Peter hadde hogd øret av, sier: Så jeg ikke deg i hagen sammen med ham?</verse><verse id="27">Da nektet Peter igjen. Og straks gol hanen.</verse><verse id="28">De førte så Jesus fra Kaifas til borgen. Det var tidlig på morgenen. Selv gikk de ikke inn i borgen, for at de ikke skulle bli urene, men kunne ete påske.</verse><verse id="29">Pilatus gikk da ut til dem og sa: Hva slags anklage fører dere mot denne mannen?</verse><verse id="30">De svarte og sa til ham: Var han ikke en ugjerningsmann, da hadde vi ikke overgitt ham til deg.</verse><verse id="31">Pilatus sa da til dem: Ta ham dere, og døm ham etter deres lov! Judeerne sa til ham: Vi har ikke rett til å ta livet av noen.</verse><verse id="32">Det var for at det ordet skulle bli oppfylt som Jesus hadde sagt da han ga til kjenne hva slags død han skulle dø.</verse><verse id="33">Pilatus gikk da inn i borgen igjen. Han kalte Jesus fram for seg og sa: Er du jødenes konge?</verse><verse id="34">Jesus svarte ham: Sier du dette av deg selv, eller har andre sagt deg dette om meg?</verse><verse id="35">Pilatus svarte: Jeg er vel ikke en jøde! Det er ditt eget folk og yppersteprestene som har overgitt deg til meg. Hva har du gjort?</verse><verse id="36">Jesus svarte: Mitt rike er ikke av denne verden. Var mitt rike av denne verden, da hadde mine tjenere kjempet, så jeg ikke skulle bli overgitt til judeerne. Men nå er mitt rike ikke av denne verden.</verse><verse id="37">Pilatus sa da til ham: Men konge er du altså? Jesus svarte: Du sier det, jeg er konge. Til dette er jeg født, og til dette er jeg kommet til verden, at jeg skal vitne for sannheten. Hver den som er av sannheten, hører min røst.</verse><verse id="38">Pilatus sier til ham: Hva er sannhet? Og da han hadde sagt dette, gikk han igjen ut til judeerne og sa til dem: Jeg finner ingen skyld hos ham.</verse><verse id="39">Men det er jo den skikk hos dere at jeg gir dere en fange fri i påsken. Vil dere nå at jeg skal gi dere jødenes konge fri?</verse><verse id="40">Da ropte de igjen: Ikke ham, men Barabbas! Men Barabbas var en røver.</verse></chapter><chapter id="19"><verse id="1">Da tok Pilatus Jesus og lot ham hudstryke.</verse><verse id="2">Og soldatene flettet en krone av torner som de satte på hodet hans, og de hengte en purpurkappe om ham.</verse><verse id="3">Så trådte de fram for ham og sa: Vær hilset, du jødenes konge! Og de slo ham i ansiktet.</verse><verse id="4">Pilatus gikk da ut igjen og sa til dem: Se, jeg fører ham ut til dere, for at dere skal vite at jeg ikke finner noen skyld hos ham.</verse><verse id="5">Jesus kom da ut og bar tornekronen og purpurkappen. Og Pilatus sa til dem: Se det mennesket!</verse><verse id="6">Da nå yppersteprestene og tjenerne fikk se ham, ropte de: Korsfest! Korsfest! Pilatus sier til dem: Ta dere ham og korsfest ham! For jeg finner ingen skyld hos ham.</verse><verse id="7">Judeerne svarte ham: Vi har en lov, og etter den loven er han skyldig til å dø, fordi han har gjort seg selv til Guds Sønn.</verse><verse id="8">Da Pilatus hørte dette ordet, ble han enda mer redd.</verse><verse id="9">Han gikk inn i borgen igjen og sa til Jesus: Hvor er du fra? Men Jesus ga ham ikke noe svar.</verse><verse id="10">Pilatus sier da til ham: Svarer du meg ikke? Vet du ikke at jeg har makt til å gi deg fri og makt til å korsfeste deg?</verse><verse id="11">Jesus svarte: Du hadde ingen makt over meg om det ikke var gitt deg ovenfra. Derfor har han som overga meg til deg, større synd.</verse><verse id="12">På grunn av dette prøvde Pilatus ennå å gi ham fri. Men judeerne skrek opp og sa: Gir du denne fri, da er du ikke keiserens venn! Hver den som gjør seg selv til konge, setter seg opp mot keiseren.</verse><verse id="13">Da nå Pilatus hørte de ordene, førte han Jesus ut, og satte seg på dommersetet på et sted som blir kalt Steinlagt, på hebraisk Gabbata.</verse><verse id="14">Men det var forberedelsesdagen i påsken, omkring den sjette time. Og han sier til judeerne: Se deres konge!</verse><verse id="15">Men de ropte: Bort, bort med ham! Korsfest ham! Pilatus sier til dem: Skal jeg korsfeste deres konge? Yppersteprestene svarte: Vi har ingen annen konge enn keiseren.</verse><verse id="16">Da overga han ham til dem, for at han skulle korsfestes. De førte så Jesus bort.</verse><verse id="17">Han bar selv sitt kors og gikk ut til det stedet som heter Hodeskallestedet, på hebraisk Golgata.</verse><verse id="18">Der korsfestet de ham, og sammen med ham to andre, en på hver side, og Jesus midt imellom.</verse><verse id="19">Pilatus hadde også skrevet en innskrift, og den satte han på korset. Der sto det skrevet: Jesus fra Nasaret, jødenes konge.</verse><verse id="20">Denne innskriften leste da mange av jødene. For stedet der Jesus ble korsfestet, lå nær byen. Og innskriften var på hebraisk, latin og gresk.</verse><verse id="21">Jødenes yppersteprester sa da til Pilatus: Skriv ikke: Jødenes konge. Men skriv at han sa: Jeg er jødenes konge!</verse><verse id="22">Pilatus svarte: Det jeg skrev, det skrev jeg.</verse><verse id="23">Da nå soldatene hadde korsfestet Jesus, tok de klærne hans og delte dem i fire deler, en del til hver soldat. De tok også kappen. Men kappen var uten søm, vevd i ett stykke ovenfra og helt ned.</verse><verse id="24">De sa da til hverandre: La oss ikke rive den i stykker, men kaste lodd om hvem som skal ha den! - for at Skriften skulle bli oppfylt, som sier: De delte mine klær mellom seg, og kastet lodd om min kappe. Soldatene gjorde da dette.</verse><verse id="25">Men ved Jesu kors sto hans mor og hans mors søster, Maria, Klopas’ kone, og Maria Magdalena.</verse><verse id="26">Da nå Jesus så sin mor og den disippelen som han elsket, stå der, sa han til sin mor: Kvinne, se, det er din sønn!</verse><verse id="27">Deretter sa han til disippelen: Se, det er din mor! Og fra den stund tok disippelen henne hjem til seg.</verse><verse id="28">Etter dette, da Jesus visste at nå var alt fullbrakt, og for at Skriften skulle bli oppfylt, sier han: Jeg tørster!</verse><verse id="29">Det sto et kar der, fylt med vineddik. De satte da en svamp, fylt av eddik, på en isopstilk og holdt den opp til munnen hans.</verse><verse id="30">Da Jesus hadde fått vineddiken, sa han: Det er fullbrakt! Og han bøyde sitt hode og oppga sin ånd.</verse><verse id="31">Det var forberedelsesdagen. For at ikke de døde legemene skulle bli hengende på korset sabbaten over - for denne sabbaten var stor - ba judeerne Pilatus om at deres ben måtte brytes og deres legemer tas ned.</verse><verse id="32">Soldatene kom da og brøt benene på den første og den andre som var korsfestet sammen med ham.</verse><verse id="33">Men da de kom til Jesus, så de at han allerede var død, og de brøt ikke hans ben.</verse><verse id="34">Men en av soldatene stakk et spyd inn i siden på ham, og straks kom det ut blod og vann.</verse><verse id="35">Og den som har sett det, har vitnet om det, og vitnesbyrdet hans er sant. Han vet at han taler sant, for at også dere skal tro.</verse><verse id="36">For dette skjedde for at Skriften skulle bli oppfylt: Ikke et ben skal brytes på ham.</verse><verse id="37">Og igjen sier et annet skriftord: De skal se hen til ham som de har gjennomstunget.</verse><verse id="38">Men Josef fra Arimatea, som var en av Jesu disipler - men hemmelig, av frykt for judeerne - spurte deretter Pilatus om å få ta ned Jesu legeme. Pilatus ga ham lov til det. Han kom da og tok Jesu legeme ned.</verse><verse id="39">Men også Nikodemus kom, han som første gang var kommet til Jesus om natten. Han hadde med seg en blanding av myrra og aloë, omkring hundre pund.</verse><verse id="40">De tok da Jesu legeme og svøpte det i linklær sammen med den velluktende salven, som skikk er hos jødene når noen begraves.</verse><verse id="41">På det stedet hvor Jesus ble korsfestet, var det en hage. Og i hagen var en ny grav, som ingen ennå var blitt lagt i.</verse><verse id="42">Der la de da Jesus, fordi det var jødenes forberedelsesdag, for graven var nær ved.</verse></chapter><chapter id="20"><verse id="1">Men på den første dagen i uken kom Maria Magdalena tidlig til graven, mens det ennå var mørkt. Hun så da at steinen var tatt bort fra graven.</verse><verse id="2">Hun løp av sted og kom til Simon Peter og til den andre disippelen, han som Jesus elsket, og sa til dem: De har tatt Herren ut av graven, og vi vet ikke hvor de har lagt ham.</verse><verse id="3">Peter og den andre disippelen gikk da av sted og kom til graven.</verse><verse id="4">De to løp sammen, men den andre disippelen løp i forveien, fortere enn Peter, og kom først til graven.</verse><verse id="5">Han bøyde seg ned og så linklærne ligge der, men han gikk ikke inn.</verse><verse id="6">Simon Peter kom nå etter, og han gikk inn i graven. Han så linklærne som lå der,</verse><verse id="7">og at svetteduken, som hadde vært på hodet hans, ikke lå sammen med linklærne, men var lagt sammen på et sted for seg selv.</verse><verse id="8">Da gikk også den andre disippelen inn, han som var kommet først til graven. Og han så og trodde.</verse><verse id="9">For de hadde ennå ikke forstått Skriften, at han måtte stå opp fra de døde.</verse><verse id="10">Disiplene gikk så hjem til seg selv igjen.</verse><verse id="11">Men Maria sto utenfor ved graven og gråt. Som hun nå gråt, bøyde hun seg og så inn i graven.</verse><verse id="12">Da får hun se to engler i skinnende hvite klær, som sitter der hvor Jesu legeme hadde ligget, en ved hodet og en ved føttene.</verse><verse id="13">De sier til henne: Kvinne, hvorfor gråter du? Hun sier til dem: De har tatt min Herre bort, og jeg vet ikke hvor de har lagt ham!</verse><verse id="14">Da hun hadde sagt dette, snudde hun seg og så Jesus stå der. Men hun visste ikke at det var Jesus.</verse><verse id="15">Jesus sier til henne: Kvinne, hvorfor gråter du? Hvem leter du etter? Hun trodde det var hagevokteren, og sa til ham: Herre, dersom du har båret ham bort, da si meg hvor du har lagt ham, så vil jeg ta ham!</verse><verse id="16">Jesus sier til henne: Maria! Da vender hun seg og sier til ham på hebraisk: Rabbuni! Det betyr Mester.</verse><verse id="17">Jesus sier til henne: Rør ikke ved meg! For ennå er jeg ikke fart opp til Faderen! Men gå til brødrene mine og si til dem: Jeg farer opp til min Far og deres Far, min Gud og deres Gud.</verse><verse id="18">Maria Magdalena kommer og forteller disiplene: Jeg har sett Herren! Og hun fortalte dette som han hadde sagt til henne.</verse><verse id="19">Da det var blitt kveld samme dag, den første dagen i uken, var dørene lukket der disiplene var, av frykt for judeerne. Da kom Jesus og sto midt iblant dem og sa til dem: Fred være med dere!</verse><verse id="20">Og da han hadde sagt dette, viste han dem sine hender og sin side. Da ble disiplene glade, da de så Herren.</verse><verse id="21">Jesus sa da igjen til dem: Fred være med dere! Likesom Faderen har utsendt meg, sender også jeg dere.</verse><verse id="22">Og da han hadde sagt dette, åndet han på dem og sa til dem: Ta imot Den Hellige Ånd!</verse><verse id="23">Dersom dere forlater noen deres synder, da er de forlatt. Dersom dere fastholder dem for noen, da er de fastholdt.</verse><verse id="24">Men en av de tolv, Tomas, det er tvilling, var ikke sammen med dem da Jesus kom.</verse><verse id="25">De andre disiplene sa da til ham: Vi har sett Herren! Men han sa til dem: Dersom jeg ikke får se naglemerket i hendene hans og stikke fingeren min i naglegapet og legge hånden min i hans side, vil jeg ikke tro!</verse><verse id="26">Åtte dager deretter var disiplene hans igjen inne, og Tomas var med dem. Da kom Jesus mens dørene var lukket. Han sto midt iblant dem og sa: Fred være med dere!</verse><verse id="27">Deretter sier han til Tomas: Rekk fingeren din hit, og se hendene mine. Og rekk hånden din hit, legg den i min side, og vær ikke vantro, men troende!</verse><verse id="28">Tomas svarte og sa til ham: Min Herre og min Gud!</verse><verse id="29">Jesus sier til ham: Fordi du har sett meg, tror du. Salige er de som ikke ser, og likevel tror.</verse><verse id="30">Også mange andre tegn gjorde Jesus for disiplenes øyne, tegn som det ikke er skrevet om i denne boken.</verse><verse id="31">Men disse er skrevet for at dere skal tro at Jesus er Messias, Guds Sønn, og for at dere ved troen skal ha liv i hans navn.</verse></chapter><chapter id="21"><verse id="1">Siden åpenbarte Jesus seg igjen for disiplene ved Tiberias-sjøen, og han åpenbarte seg da på denne måten:</verse><verse id="2">Simon Peter, Tomas, som ble kalt tvilling, Natanael fra Kana i Galilea, og Sebedeus-sønnene og to andre av disiplene hans var sammen.</verse><verse id="3">Simon Peter sa til de andre: Jeg går av sted for å fiske! De sier til ham: Vi går også med deg! De gikk av sted og steg i båten. Men den natten fikk de ingenting.</verse><verse id="4">Da det alt led mot morgen, sto Jesus på stranden. Men disiplene visste ikke at det var Jesus.</verse><verse id="5">Jesus sier da til dem: Barn, dere har vel ikke noe å spise til brødet? De svarte ham: Nei.</verse><verse id="6">Han sa til dem: Kast garnet på høyre side av båten, så får dere fisk! De kastet det da ut, og nå maktet de ikke å trekke det opp, så mye fisk var det.</verse><verse id="7">Den disippelen som Jesus elsket, sier da til Peter: Det er Herren! Da Simon Peter hørte at det var Herren, bandt han kappen om seg - for han var naken - og kastet seg i sjøen.</verse><verse id="8">Men de andre disiplene kom etter i båten. De var ikke langt fra land, bare omkring to hundre alen, og de slepte garnet med fiskene etter seg.</verse><verse id="9">Da de var steget på land, så de en kullild der, som det lå fisk på, og brød.</verse><verse id="10">Jesus sier til dem: Kom hit med noe av fisken dere nå fikk!</verse><verse id="11">Simon Peter gikk da om bord og dro garnet på land. Det var fullt av stor fisk, et hundre og femtitre stykker. Men enda det var så mange, hadde ikke garnet revnet.</verse><verse id="12">Jesus sier til dem: Kom og få dere morgenmat! Men ingen av disiplene våget å spørre ham: Hvem er du? For de visste at det var Herren.</verse><verse id="13">Jesus kommer og tar brødet og gir dem, og likeså fisken.</verse><verse id="14">Dette var tredje gang Jesus åpenbarte seg for disiplene etter at han var reist opp fra de døde.</verse><verse id="15">Da de hadde holdt måltid, sier Jesus til Simon Peter: Simon, Johannes’ sønn, elsker du meg mer enn disse? Peter sier til ham: Ja, Herre, du vet at jeg har deg kjær. Jesus sier til ham: Fø mine lam!</verse><verse id="16">Igjen sier han til ham, annen gang: Simon, Johannes’ sønn, elsker du meg? Han sier til ham: Ja, Herre, du vet at jeg har deg kjær. Han sier til ham: Vokt mine får!</verse><verse id="17">Han sier tredje gang til ham: Simon, Johannes’ sønn, har du meg kjær? Peter ble bedrøvet over at han den tredje gangen sa til ham: Har du meg kjær? Og han sier til ham: Herre, du vet alt, du vet at jeg har deg kjær. Jesus sier til ham: Fø mine får!</verse><verse id="18">Sannelig, sannelig sier jeg deg: Da du var yngre, bandt du selv opp om deg og gikk dit du ville. Men når du blir gammel, skal du rekke ut dine hender, og en annen skal binde opp om deg og føre deg dit du ikke vil.</verse><verse id="19">Dette sa han for å gi til kjenne hva slags død han skulle ære Gud med. Og da han hadde sagt dette, sier han til ham: Følg meg!</verse><verse id="20">Da Peter snudde seg, så han at den disippelen som Jesus elsket, fulgte med, - han som ved nattverden lå opp til Jesu bryst, og sa: Herre, hvem er det som forråder deg?</verse><verse id="21">Da nå Peter ser ham, sier han til Jesus: Herre, hva da med ham?</verse><verse id="22">Jesus sier til ham: Om jeg vil at han skal leve til jeg kommer, hva angår det deg? Følg du meg!</verse><verse id="23">Derfor kom det ordet ut blant brødrene: Denne disippel dør ikke! Men Jesus hadde ikke sagt til ham at han ikke skulle dø. Men han sa: Om jeg vil at han skal leve til jeg kommer, hva angår det deg?</verse><verse id="24">Det er den disippelen som vitner om dette og har skrevet dette. Og vi vet at hans vitnesbyrd er sant.</verse><verse id="25">Men det er også mye annet som Jesus har gjort. Skulle det skrives ned, hver ting for seg, da mener jeg at ikke hele verden ville romme de bøkene som da måtte skrives.</verse></chapter></book><book id="44" name="Apostlenes gjerninger" shortname="act"><chapter id="1"><verse id="1">Den første boken skrev jeg, Teofilus, om alt det som Jesus begynte med både å gjøre og å lære,</verse><verse id="2">inntil den dagen da han ble tatt opp til himmelen, etter at han ved Den Hellige Ånd hadde gitt sine befalinger til de apostlene han hadde utvalgt.</verse><verse id="3">For dem fremstilte han seg levende med mange beviser, etter at han hadde lidd. I førti dager viste han seg for dem og talte om det som hører Guds rike til.</verse><verse id="4">Da han var sammen med dem, bød han dem at de ikke skulle forlate Jerusalem, men vente på det som Faderen hadde lovt, det som dere, sa han, har hørt om av meg.</verse><verse id="5">For Johannes døpte med vann, men dere skal bli døpt med Den Hellige Ånd ikke mange dager heretter.</verse><verse id="6">De som nå var kommet sammen, spurte ham og sa: Herre, er det på den tiden du vil gjenreise riket for Israel?</verse><verse id="7">Han sa til dem: Det er ikke deres sak å vite tider eller timer som Faderen har fastsatt av sin egen makt.</verse><verse id="8">Men dere skal få kraft idet Den Hellige Ånd kommer over dere. Og dere skal være mine vitner både i Jerusalem og i hele Judea og Samaria og like til jordens ende.</verse><verse id="9">Da han hadde sagt dette, ble han løftet opp mens de så på, og en sky tok ham bort fra øynene deres.</verse><verse id="10">Mens de sto der og stirret opp mot himmelen idet han for bort, se, da sto to menn i hvite klær hos dem,</verse><verse id="11">og de sa: Galileiske menn! Hvorfor står dere og ser opp mot himmelen? Denne Jesus, som er tatt opp fra dere til himmelen, skal komme igjen på samme måten som dere så ham fare opp til himmelen!</verse><verse id="12">De vendte da tilbake til Jerusalem fra det berget som blir kalt Oljeberget og ligger nær ved Jerusalem, en sabbatsreise derfra.</verse><verse id="13">Og da de kom inn i byen, gikk de opp til den øvre salen, hvor de pleide å holde til. Det var Peter og Johannes, Jakob og Andreas, Filip og Tomas, Bartolomeus og Matteus, Jakob, sønn av Alfeus, Simon seloten og Judas, sønn av Jakob.</verse><verse id="14">Alle disse holdt sammen og var utholdende i bønnen, sammen med noen kvinner og Maria, Jesu mor, og hans brødre.</verse><verse id="15">I de dagene sto Peter fram blant brødrene. Det var samlet en flokk på omkring hundre og tjue. Og han sa:</verse><verse id="16">Brødre! Det skriftordet måtte bli oppfylt som Den Hellige Ånd forut talte ved Davids munn om Judas, han som ble veiviser for dem som grep Jesus.</verse><verse id="17">Han var jo regnet blant oss og fikk del i denne tjenesten.</verse><verse id="18">Han kjøpte en åker for den lønnen han fikk for sin ugjerning. Så styrtet han hodestups ned og revnet, og alle innvollene hans veltet ut.</verse><verse id="19">Dette ble kjent for alle som bor i Jerusalem, og de kaller åkeren på sitt eget språk Hakeldama, det betyr Blodåkeren.</verse><verse id="20">For det står skrevet i Salmenes Bok: La hans bosted bli øde, og la ingen bo der! - og videre: La en annen overta hans tilsynsembete!</verse><verse id="21">Derfor bør en av de mennene som fulgte med oss hele tiden mens Herren Jesus gikk inn og ut blant oss,</verse><verse id="22">like fra han ble døpt av Johannes til den dagen han ble tatt opp fra oss - en av disse mennene bør sammen med oss være vitne om hans oppstandelse.</verse><verse id="23">Så stilte de fram to: Josef, som ble kalt Barsabbas, med tilnavnet Justus, og Mattias.</verse><verse id="24">Og de ba og sa: Herre, du som kjenner alles hjerter! Vis oss hvem av disse to du har utvalgt</verse><verse id="25">til å få del i denne tjeneste og apostelgjerning som Judas forlot for å gå til sitt eget sted.</verse><verse id="26">Så kastet de lodd mellom dem. Loddet falt på Mattias, og han ble regnet som apostel sammen med de elleve.</verse></chapter><chapter id="2"><verse id="1">Og da pinsefestens dag var kommet, var de alle samlet på samme sted.</verse><verse id="2">Da kom det med ett en lyd fra himmelen som når et veldig stormvær farer fram, og fylte hele huset der de satt.</verse><verse id="3">Og det viste seg for dem tunger likesom av ild, som delte seg og satte seg på hver enkelt av dem.</verse><verse id="4">Da ble de alle fylt med Den Hellige Ånd, og de begynte å tale i andre tunger, alt etter som Ånden ga dem å tale.</verse><verse id="5">Nå bodde det i Jerusalem gudfryktige jødiske menn fra alle folkeslag under himmelen.</verse><verse id="6">Da denne lyden hørtes, samlet det seg en stor folkemengde. Og de ble forvirret fordi de hørte dem tale enhver på sitt eget språk.</verse><verse id="7">De ble helt ute av seg av undring og sa: Er ikke alle disse som taler, galileere?</verse><verse id="8">Hvordan kan det da gå til at hver av oss hører vårt eget språk, det som vi er født i,</verse><verse id="9">vi partere og medere og elamitter, vi som bor i Mesopotamia, Judea og Kappadokia, Pontus og Asia,</verse><verse id="10">Frygia og Pamfylia, Egypt og områdene i Libya mot Kyréne, og vi tilreisende fra Roma,</verse><verse id="11">både jøder og tilhengere av jødenes tro, kretere og arabere - vi hører dem tale om Guds store gjerninger på våre egne språk!</verse><verse id="12">Alle ble forferdet og var i villrede, og den ene sa til den andre: Hva kan vel dette være?</verse><verse id="13">Men andre sa spottende: De er fulle av søt vin!</verse><verse id="14">Da sto Peter fram sammen med de elleve. Han hevet røsten og talte til dem: Jødiske menn, og alle dere som bor i Jerusalem! La dette være kjent for dere, og lån øre til mine ord!</verse><verse id="15">For disse er ikke drukne, slik som dere mener. Det er jo bare den tredje time på dagen!</verse><verse id="16">Men dette er det som er sagt ved profeten Joel:</verse><verse id="17">Det skal skje i de siste dager, sier Gud, da vil jeg utgyte av min Ånd over alt kjød. Deres sønner og deres døtre skal tale profetiske ord. Deres unge menn skal se syner, og de gamle blant dere skal ha drømmer.</verse><verse id="18">Selv over mine treller og trellkvinner vil jeg i de dager utgyte av min Ånd, og de skal tale profetiske ord.</verse><verse id="19">Jeg skal gjøre under oppe på himmelen og tegn nede på jorden, blod og ild og røkskyer.</verse><verse id="20">Solen skal bli forvandlet til mørke og månen til blod, før Herrens dag kommer, den store og herlige.</verse><verse id="21">Og det skal skje: Hver den som påkaller Herrens navn, skal bli frelst.</verse><verse id="22">Israelittiske menn, hør disse ord! Jesus fra Nasaret var en mann utpekt for dere av Gud ved kraftige gjerninger, under og tegn som Gud gjorde ved ham midt iblant dere, som dere selv vet.</verse><verse id="23">Han ble forrådt etter Guds fastsatte råd og forutviten, og dere slo ham i hjel idet dere naglet ham til korset ved lovløse menns hender.</verse><verse id="24">Ham reiste Gud opp, idet han løste dødens veer. For det var umulig for døden å holde ham fast.</verse><verse id="25">For David sier om ham: Jeg hadde alltid Herren for mine øyne, for han er ved min høyre hånd så jeg ikke skal rokkes.</verse><verse id="26">Derfor gledet mitt hjerte seg, og min tunge jublet. Ja, selv mitt kjød skal legge seg til hvile med håp.</verse><verse id="27">For du vil ikke forlate min sjel i dødsriket. Heller ikke vil du overgi din Hellige til å se tilintetgjørelse.</verse><verse id="28">Du kunngjorde meg livets veier, du vil fylle meg med glede for ditt åsyn.</verse><verse id="29">Brødre, la meg tale med frimodighet til dere om patriarken David. Han både døde og ble begravet, og graven hans er her hos oss den dag i dag.</verse><verse id="30">Men fordi han var en profet og visste at Gud med ed hadde lovt å sette en av hans etterkommere på hans trone,</verse><verse id="31">så var det Messias’ oppstandelse han forutså og talte om, da han sa at hans sjel ikke ble forlatt i dødsriket, og at hans kjød heller ikke så tilintetgjørelse.</verse><verse id="32">Denne Jesus reiste Gud opp, og vi er alle vitner om det.</verse><verse id="33">Etter at han nå er opphøyet ved Guds høyre hånd, og av Faderen har fått Den Hellige Ånd, som var lovt, har han utøst dette, som dere nå både ser og hører.</verse><verse id="34">For David for ikke opp til himmelen, men han sier: Herren sa til min Herre: Sett deg ved min høyre hånd,</verse><verse id="35">til jeg får lagt dine fiender til skammel for dine føtter!</verse><verse id="36">Så skal da hele Israels folk vite for visst at Gud har gjort ham både til Herre og til Messias, denne Jesus som dere korsfestet.</verse><verse id="37">Men da de hørte dette, stakk det dem i hjertet, og de sa til Peter og de andre apostlene: Hva skal vi gjøre, brødre?</verse><verse id="38">Peter sa til dem: Omvend dere, og la dere alle døpe på Jesu Kristi navn til syndenes forlatelse, så skal dere få Den Hellige Ånds gave.</verse><verse id="39">For løftet tilhører dere og deres barn, og alle dem som er langt borte, så mange som Herren vår Gud kaller til seg.</verse><verse id="40">Også med mange andre ord vitnet han, og han formante dem og sa: La dere frelse fra denne vrange slekt!</verse><verse id="41">De som nå tok imot hans ord, ble døpt. Og den dagen ble det lagt til omkring tre tusen sjeler.</verse><verse id="42">De holdt urokkelig fast ved apostlenes lære og ved samfunnet, ved brødsbrytelsen og ved bønnene.</verse><verse id="43">Og det kom frykt over hver sjel, og mange under og tegn ble gjort ved apostlene.</verse><verse id="44">Alle de troende holdt sammen og hadde alt felles.</verse><verse id="45">De begynte å selge eiendeler og gods, og delte ut til alle etter som enhver trengte det.</verse><verse id="46">Hver dag kom de trofast og med ett sinn sammen i templet og i hjemmene brøt de brødet og holdt måltid med fryd og hjertets oppriktighet.</verse><verse id="47">De lovet Gud og var velsett av hele folket. Og Herren la hver dag dem som ble frelst, til menigheten.</verse></chapter><chapter id="3"><verse id="1">Peter og Johannes gikk sammen opp til templet ved bønnens time, som var den niende.</verse><verse id="2">Og en mann som hadde vært lam fra mors liv av, ble båret dit. Hver dag la de ham ved den tempeldøren som kalles Den fagre, for at han skulle be dem som gikk inn i templet, om almisse.</verse><verse id="3">Da han så Peter og Johannes på vei inn i templet, ba han om en almisse.</verse><verse id="4">Peter så fast på ham sammen med Johannes og sa: Se på oss!</verse><verse id="5">Han så da oppmerksomt på dem i håp om å få noe av dem.</verse><verse id="6">Men Peter sa: Sølv og gull eier jeg ikke, men det jeg har, det gir jeg deg. I Jesu Kristi, nasareerens navn - stå opp og gå!</verse><verse id="7">Og han grep hans høyre hånd og reiste ham opp. Straks kom det styrke i hans føtter og ankler,</verse><verse id="8">og han sprang opp og sto og gikk omkring. Og han fulgte dem inn i templet, hvor han gikk omkring og sprang og lovpriste Gud.</verse><verse id="9">Og hele folket så ham gå omkring og love Gud.</verse><verse id="10">De kjente ham igjen, at det var han som pleide å sitte ved Den fagre tempeldør for å få almisse. Og de ble fylt av undring og forferdelse over det som var hendt ham.</verse><verse id="11">Mannen holdt seg nå nær til Peter og Johannes, og hele folket stimlet i forundring sammen om dem i den søylegangen som kalles Salomos søylegang.</verse><verse id="12">Da Peter så dette, begynte han å tale til folket: Israelittiske menn! Hvorfor er dere forundret over dette? Og hvorfor stirrer dere på oss, som om vi av vår egen kraft eller gudsfrykt hadde gjort at han kan gå?</verse><verse id="13">Abrahams og Isaks og Jakobs Gud, våre fedres Gud, har herliggjort sin tjener Jesus, ham som dere forrådte og fornektet for Pilatus da han dømte at han skulle løslates.</verse><verse id="14">Men dere fornektet Den Hellige og Rettferdige, og ba om at en morder måtte bli gitt dere.</verse><verse id="15">Men livets høvding drepte dere - ham som Gud reiste opp fra de døde. Det er ham vi vitner om.</verse><verse id="16">Og ved troen på Jesu navn, har dette navnet gitt styrke til denne mannen som dere ser og kjenner. Troen som var virket ved Jesus, har gitt ham full førlighet tilbake, slik dere alle kan se.</verse><verse id="17">Og nå, brødre: Jeg vet at dere har handlet i uvitenhet, likesom også deres rådsherrer.</verse><verse id="18">Men Gud oppfylte på denne måten det som han forut forkynte ved alle profetenes munn, at hans Messias skulle lide.</verse><verse id="19">Fatt da et annet sinn og omvend dere, så deres synder kan bli utslettet</verse><verse id="20">og det kan komme tider med fornyelse og trøst fra Herrens åsyn, og han kan sende den Messias som forut er utkåret for dere, Jesus,</verse><verse id="21">ham som himmelen skal huse inntil de tider da alt det blir gjenopprettet som Gud har talt om ved sine hellige profeters munn fra eldgamle dager av.</verse><verse id="22">Moses har jo sagt: Herren deres Gud skal reise opp for dere en profet likesom meg av deres brødre. Ham skal dere høre på i alt han sier dere.</verse><verse id="23">Men det skal skje, hver sjel som ikke hører denne profeten, han skal utryddes av folket.</verse><verse id="24">Alle profetene fra Samuel av og senere, så mange som har talt, har også forkynt om disse dager.</verse><verse id="25">Dere er barn av profetene og av den pakten som Gud gjorde med våre fedre, da han sa til Abraham: Og i din ætt skal alle jordens slekter velsignes.</verse><verse id="26">Det var til dere Gud først sendte sin tjener, da han reiste ham opp for å velsigne dere når hver av dere omvender seg fra sine onde gjerninger.</verse></chapter><chapter id="4"><verse id="1">Mens de talte til folket, kom prestene og høvedsmannen for tempelvakten og saddukeerne over dem.</verse><verse id="2">De var harme over at de lærte folket og forkynte oppstandelse fra de døde i Jesus.</verse><verse id="3">De la hånd på dem og satte dem i fengsel til neste dag. For det var alt blitt kveld.</verse><verse id="4">Men mange av dem som hadde hørt Ordet, kom til troen. Og tallet på mennene kom opp i omkring fem tusen.</verse><verse id="5">Dagen etter kom jødenes rådsherrer, de eldste og de skriftlærde sammen i Jerusalem.</verse><verse id="6">Blant dem var Annas, ypperstepresten, og Kaifas og Johannes og Aleksander og så mange som var av yppersteprestelig ætt.</verse><verse id="7">De stilte dem fram midt iblant seg og spurte: Ved hvilken kraft eller ved hvilket navn har dere gjort dette?</verse><verse id="8">Da sa Peter til dem, fylt av Den Hellige Ånd: Folkets rådsherrer og Israels eldste!</verse><verse id="9">Når vi i dag blir forhørt på grunn av en velgjerning mot et sykt menneske, og skal svare for hva han er blitt helbredet ved,</verse><verse id="10">så la det være kunngjort for dere alle og for hele Israels folk, at ved Jesu Kristi, nasareerens navn, han som dere korsfestet, han som Gud reiste opp fra de døde - ved ham står denne mannen helbredet for øynene deres.</verse><verse id="11">Han er den steinen som ble forkastet av dere bygningsmenn, men som er blitt hjørnestein.</verse><verse id="12">Og det er ikke frelse i noen annen. For det finnes ikke noe annet navn under himmelen, gitt blant mennesker, som vi kan bli frelst ved.</verse><verse id="13">Men da de så Peters og Johannes’ frimodighet, og skjønte at de var ulærde lekmenn, undret de seg. Og de kjente dem igjen, at de hadde vært sammen med Jesus.</verse><verse id="14">Og da de så mannen som var blitt helbredet stå ved deres side, kunne de ikke si imot.</verse><verse id="15">De sendte dem da ut av rådssalen og begynte å samrå seg,</verse><verse id="16">og sa: Hva skal vi gjøre med disse menneskene? For det er klart for alle som bor i Jerusalem at et tydelig tegn er skjedd ved dem. Det kan vi ikke nekte.</verse><verse id="17">Men for at dette ikke skal utbre seg enda mer blant folket, så la oss alvorlig true dem til ikke mer å tale til noe menneske i dette navnet.</verse><verse id="18">Så kalte de dem inn igjen og forbød dem helt å tale eller lære i Jesu navn.</verse><verse id="19">Men Peter og Johannes svarte dem: Døm selv om det er rett i Guds øyne å lyde dere mer enn Gud!</verse><verse id="20">For vi kan ikke la være å tale om det som vi har sett og hørt.</verse><verse id="21">De truet dem da enda mer, men løslot dem så. På grunn av folket fant de det ikke mulig å straffe dem, for alle priste Gud for det som var skjedd.</verse><verse id="22">For mannen som dette helbredelsestegnet var skjedd med, var mer enn førti år gammel.</verse><verse id="23">Da de nå var løslatt, kom de til sine egne og fortalte dem alt det yppersteprestene og de eldste hadde sagt til dem.</verse><verse id="24">Da de hørte dette, løftet de samstemmig sin røst til Gud og sa: Herre, du som har gjort himmelen og jorden og havet og alt som er i dem,</verse><verse id="25">du har talt ved Den Hellige Ånd ved din tjener Davids munn og sagt: Hvorfor fnyste hedningene, og hvorfor grunnet folkene på det som fåfengt er?</verse><verse id="26">Jordens konger steg fram, høvdingene slo seg sammen mot Herren og mot hans Salvede.</verse><verse id="27">Ja, i sannhet! I denne byen samlet de seg mot din hellige tjener Jesus, som du salvet, både Herodes og Pontius Pilatus, sammen med hedningene og Israels folk,</verse><verse id="28">for å gjøre det som din hånd og ditt råd forut hadde besluttet skulle skje.</verse><verse id="29">Og nå, Herre! Hold øye med deres trusler, og gi dine tjenere å tale ditt ord med all frimodighet,</verse><verse id="30">idet du rekker din hånd ut så helbredelse og tegn og under skjer ved din hellige tjener Jesu navn.</verse><verse id="31">Og da de hadde bedt, skalv stedet der de var samlet. Og de ble alle fylt med Den Hellige Ånd, og de talte Guds ord med frimodighet.</verse><verse id="32">Hele flokken av dem som var kommet til troen, hadde ett hjerte og én sjel. Og ikke en eneste sa at noe av det han eide, var hans eget, men de hadde alt felles.</verse><verse id="33">Med stor kraft bar apostlene fram vitnesbyrdet om Herren Jesu oppstandelse, og stor nåde var over dem alle.</verse><verse id="34">Heller ikke var det noen blant dem som led nød, for alle som eide jord eller hus, begynte å selge og kom med betalingen for det de hadde solgt,</verse><verse id="35">og la det for apostlenes føtter. Enhver fikk så tildelt det han trengte.</verse><verse id="36">Josef var en levitt, født på Kypros. Han ble av apostlene også kalt Barnabas, det betyr: formaningens sønn.</verse><verse id="37">Han eide en åker som han solgte, og han kom med pengene og la dem for apostlenes føtter.</verse></chapter><chapter id="5"><verse id="1">Men en mann ved navn Ananias og hans kone Saffira solgte en eiendom.</verse><verse id="2">Han stakk til side noe av pengene, og hans kone visste det. Han kom så med en del av summen og la det for apostlenes føtter.</verse><verse id="3">Da sa Peter: Ananias, hvorfor har Satan fylt ditt hjerte, så du skulle lyve for Den Hellige Ånd og stikke unna noe av betalingen for åkeren?</verse><verse id="4">Var den ikke din så lenge du hadde den? Og når du så hadde solgt den, bestemte du da ikke selv over pengene? Hvorfor har du satt deg denne gjerningen fore i ditt hjerte? Det er ikke for mennesker du har løyet, men for Gud!</verse><verse id="5">Men da Ananias hørte disse ordene, falt han om og utåndet. Og det kom stor frykt over alle som hørte det.</verse><verse id="6">Noen unge menn sto opp og svøpte inn den døde. Så bar de ham bort og begravde ham.</verse><verse id="7">Omkring tre timer senere kom også hans kone inn. Hun visste ikke noe om det som var skjedd.</verse><verse id="8">Peter tok da til orde og sa til henne: Si meg, er dette summen dere solgte jordstykket for? Og hun sa: Ja, dette er summen.</verse><verse id="9">Da sa Peter til henne: Hvordan kunne dere bli enige om å friste Herrens Ånd? Se, deres føtter som har begravet din mann, er for døren, og de skal bære deg ut!</verse><verse id="10">Straks falt hun ned foran føttene hans og utåndet. Da de unge mennene kom inn, fant de henne død. Og de bar henne ut og begravde henne ved siden av hennes mann.</verse><verse id="11">Og stor frykt kom over hele menigheten og over alle som hørte dette.</verse><verse id="12">Det skjedde mange tegn og under blant folket ved apostlenes hender. Med ett sinn pleide de alle å samles i Salomos søylegang.</verse><verse id="13">Av de andre våget ingen å holde seg nær til dem, men folket hadde mange lovord å si om dem.</verse><verse id="14">Stadig flere som trodde på Herren, ble lagt til menigheten, en mengde både av menn og kvinner.</verse><verse id="15">Folk bar til og med de syke ut på gatene, og la dem på tepper og bårer, for at iallfall skyggen av Peter kunne falle på dem når han gikk forbi.</verse><verse id="16">Også fra byene rundt Jerusalem kom det mengder av folk som førte med seg syke og slike som var plaget av urene ånder. Og alle ble helbredet.</verse><verse id="17">Da sto ypperstepresten fram, og alle som holdt med ham, det var saddukeerpartiet. De ble fylt av nidkjærhet,</verse><verse id="18">og la hånd på apostlene og satte dem i det offentlige fengslet.</verse><verse id="19">Men om natten åpnet en Herrens engel fengselets dører. Han førte dem ut og sa:</verse><verse id="20">Gå av sted, stå fram i templet og forkynn alle dette livs ord for folket!</verse><verse id="21">Da de hadde hørt dette, gikk de ved daggry til templet og lærte. Da nå ypperstepresten og hans følge kom, kalte de sammen Rådet, hele Israels eldsteråd. Så sendte de bud til fengselet at fangene skulle bli ført fram.</verse><verse id="22">Men da tjenerne kom til fengselet, fant de dem ikke der, og de vendte tilbake og meldte:</verse><verse id="23">Fengselet fant vi forsvarlig stengt, og vokterne sto ved dørene. Men da vi lukket opp, fant vi ingen der inne!</verse><verse id="24">Da høvedsmannen for tempelvakten og yppersteprestene fikk denne meldingen, kom de i sterk villrede om dem, og undret seg på hva dette skulle bety.</verse><verse id="25">Da kom det en og meldte: Se, de mennene som dere satte i fengsel, står i templet og lærer folket!</verse><verse id="26">Da gikk høvedsmannen av sted sammen med tjenerne og hentet dem. Men de brukte ikke makt, for de var redde for at folket skulle steine dem.</verse><verse id="27">De kom så med dem og stilte dem fram for Rådet. Og ypperstepresten spurte dem</verse><verse id="28">og sa: Vi ga dere streng befaling om at dere ikke skulle lære i dette navnet. Og se, dere har fylt Jerusalem med deres lære og vil føre dette menneskets blod over oss!</verse><verse id="29">Da svarte Peter og apostlene: En skal lyde Gud mer enn mennesker!</verse><verse id="30">Våre fedres Gud reiste Jesus opp, ham som dere drepte ved å henge ham på et tre.</verse><verse id="31">Ham har Gud opphøyet ved sin høyre hånd til høvding og frelser, for å gi Israel omvendelse og syndenes forlatelse.</verse><verse id="32">Vi er hans vitner om alt dette, og det er også Den Hellige Ånd, som Gud ga dem som lyder ham.</verse><verse id="33">Men da de hørte dette, skar det dem i hjertet, og de rådslo om å slå dem i hjel.</verse><verse id="34">Da sto det opp i Rådet en fariseer ved navn Gamaliel, en lovlærer som var høyt aktet av hele folket. Han bød dem å føre mennene ut en liten stund.</verse><verse id="35">Og han sa til dem: Israelittiske menn! Se dere vel for hva dere gjør med disse menneskene!</verse><verse id="36">For en tid siden sto Teudas fram. Han utga seg for å være noe. Omkring fire hundre mann slo lag med ham. Men han ble drept, og hele flokken som hadde adlydt ham, ble oppløst og forsvant.</verse><verse id="37">Etter ham, i skatteutskrivningens dager, sto Judas fra Galilea fram og forledet folket til å følge seg. Også han omkom, og alle de som adlød ham, ble spredt.</verse><verse id="38">Og nå sier jeg dere: Hold dere fra disse mennene og la dem være i fred! For er dette råd eller dette verk av mennesker, så vil det gå til grunne.</verse><verse id="39">Men er det av Gud, vil dere ikke kunne ødelegge det. Ta dere i vare så dere ikke må finnes i strid mot Gud! De hørte på hans råd.</verse><verse id="40">Så kalte de apostlene inn igjen og lot dem hudstryke. De befalte dem at de ikke skulle tale i Jesu navn, og så lot de dem gå.</verse><verse id="41">De gikk da bort fra Rådet, glade over at de var aktet verdige til å bli vanæret for Navnets skyld.</verse><verse id="42">Uten opphold fortsatte de med å lære hver dag i templet og hjemme, og å forkynne evangeliet om at Jesus er Messias.</verse></chapter><chapter id="6"><verse id="1">På denne tiden, da tallet på disipler stadig økte, begynte de gresktalende jødene å knurre mot de hebraisktalende over at enkene deres ble tilsidesatt ved den daglige utdelingen.</verse><verse id="2">Da kalte de tolv hele disippelskaren sammen og sa: Det er ikke rett at vi forlater Guds ord for å tjene ved bordene.</verse><verse id="3">Brødre, velg derfor ut blant dere sju menn, som har godt vitnesbyrd og er fylt av Ånd og visdom. Dem vil vi sette til denne oppgaven.</verse><verse id="4">Men vi vil holde ved i bønnen og Ordets tjeneste.</verse><verse id="5">Det de sa, fikk tilslutning hos hele flokken. Og de valgte ut Stefanus, en mann full av tro og Den Hellige Ånd, og Filip og Prokorus og Nikanor og Timon og Parmenas og Nikolaus, en mann fra Antiokia, som var gått over til jødenes tro.</verse><verse id="6">Disse mennene stilte de fram for apostlene, som ba og la hendene på dem.</verse><verse id="7">Og Guds ord hadde fremgang. Tallet på disipler i Jerusalem økte sterkt, og en stor flokk av prestene ble lydige mot troen.</verse><verse id="8">Stefanus var full av nåde og kraft, og han gjorde under og store tegn blant folket.</verse><verse id="9">Da sto det fram noen av den synagogen som kalles de frigittes og kyreneernes og aleksandrinernes, og noen av dem som var fra Kilikia og Asia, og de ga seg i ordskifte med Stefanus.</verse><verse id="10">Men de kunne ikke stå seg mot den visdom og Ånd som han talte med.</verse><verse id="11">De avtalte da i hemmelighet med noen menn at de skulle si: Vi har hørt ham tale spottende ord mot Moses og mot Gud.</verse><verse id="12">Slik hisset de opp både folket og de eldste og de skriftlærde. De gikk fram og grep ham og førte ham for Rådet.</verse><verse id="13">Der stilte de fram falske vitner som sa: Denne mannen holder ikke opp med å tale spottende ord mot dette hellige sted og mot loven.</verse><verse id="14">Vi har hørt ham si at denne Jesus fra Nasaret skal bryte ned dette stedet og forandre de skikkene som Moses ga oss.</verse><verse id="15">Alle som satt i Rådet, stirret på ham, og de så at hans ansikt var som en engels ansikt.</verse></chapter><chapter id="7"><verse id="1">Da sa ypperstepresten: Er dette sant?</verse><verse id="2">Og Stefanus svarte: Brødre og fedre, hør på meg! Herlighetens Gud viste seg for vår far Abraham mens han var i Mesopotamia, før han bosatte seg i Karan.</verse><verse id="3">Og han sa til ham: Dra ut fra ditt land og fra din slekt, og gå til det landet som jeg vil vise deg!</verse><verse id="4">Da dro han ut fra Kaldeer-landet og slo seg ned i Karan. Og etter at hans far var død, lot Gud ham flytte derfra til dette landet som dere nå bor i.</verse><verse id="5">Han ga ham ingen eiendom i det, ikke en fotsbredd. Men han lovte å gi ham landet til eiendom, og hans ætt etter ham, enda han ikke hadde barn.</verse><verse id="6">Og Gud talte slik: Hans ætt skal leve som utlendinger i et fremmed land. Folket der skal holde dem i trelldom og mishandle dem i fire hundre år.</verse><verse id="7">Men det folket som de skal trelle under, vil jeg dømme, sa Gud. Og deretter skal de dra ut derfra og tjene meg på dette stedet.</verse><verse id="8">Og han ga ham omskjærelsens pakt. Han fikk så sønnen Isak og omskar ham på den åttende dagen. Og Isak fikk Jakob, og Jakob de tolv patriarkene.</verse><verse id="9">Og patriarkene ble misunnelige på Josef og solgte ham til Egypt. Men Gud var med ham.</verse><verse id="10">Han fridde ham ut av alle hans trengsler, og ga ham nåde og visdom for faraos, egypterkongens øyne. Og han satte ham til høvding over Egypt og over hele sitt hus.</verse><verse id="11">Så kom det hunger over hele landet Egypt og Kana’an. Det ble stor nød, og våre fedre fant ikke noe å mette seg med.</verse><verse id="12">Men da Jakob fikk høre at det var korn i Egypt, sendte han våre fedre dit, først én gang.</verse><verse id="13">Den andre gangen ga Josef seg til kjenne for sine brødre, og farao fikk kjennskap til Josefs slekt.</verse><verse id="14">Josef sendte da bud og kalte til seg sin far Jakob og hele sin slekt, syttifem sjeler.</verse><verse id="15">Så dro Jakob ned til Egypt, og han døde, han og våre fedre.</verse><verse id="16">De ble ført til Sikem og lagt i den graven som Abraham kjøpte av Hamors barn i Sikem for en kjøpesum av sølv.</verse><verse id="17">Etter som nå tiden nærmet seg da det løftet Gud hadde gitt til Abraham skulle bli oppfylt, vokste folket og ble tallrikt i Egypt,</verse><verse id="18">inntil det sto fram en annen konge over Egypt, en som ikke kjente Josef.</verse><verse id="19">Han for fram med list mot vårt folk. Han mishandlet våre fedre og tvang dem til å sette ut sine nyfødte barn, slik at de ikke skulle leve opp.</verse><verse id="20">På den tiden ble Moses født. Han var fager for Gud. I tre måneder ble han fostret i sin fars hus.</verse><verse id="21">Men da de hadde satt ham ut, tok faraos datter ham opp og fostret ham som sin egen sønn.</verse><verse id="22">Moses fikk opplæring i all egypternes visdom, og han var mektig i ord og gjerninger.</verse><verse id="23">Da han hadde fylt førti år, fikk han i sinne å se til sine brødre, Israels barn.</verse><verse id="24">Da han så en som led urett, hjalp han ham. Han hevnet den som ble mishandlet, og slo egypteren i hjel.</verse><verse id="25">Han tenkte da at hans brødre skulle forstå at Gud ville gi dem frelse ved hans hånd, men de forsto det ikke.</verse><verse id="26">Dagen etter kom han over to som sloss, og han prøvde å få dem til å holde fred, og sa: Menn, dere er jo brødre! Hvorfor gjør dere hverandre urett?</verse><verse id="27">Men han som gjorde urett mot sin neste, støtte Moses fra seg og sa: Hvem har satt deg til høvding og dommer over oss?</verse><verse id="28">Du vil kanskje slå meg i hjel, på samme måten som du slo egypteren i hjel i går?</verse><verse id="29">Dette ordet fikk Moses til å flykte. Han ble en utlending i Midians land og fikk der to sønner.</verse><verse id="30">Og da førti år var til ende, viste Herrens engel seg for ham i ørkenen ved Sinai-fjellet, i flammen av en brennende tornebusk.</verse><verse id="31">Da Moses så det, undret han seg over synet. Men da han gikk borttil for å se på det, kom en røst fra Herren:</verse><verse id="32">Jeg er dine fedres Gud, Abrahams og Isaks og Jakobs Gud. Men Moses skalv av redsel og våget ikke å se opp.</verse><verse id="33">Og Herren sa til ham: Løs skoene av dine føtter, for det stedet du står på, er hellig grunn.</verse><verse id="34">Jeg har lagt nøye merke til hvordan mitt folk blir mishandlet i Egypt. Deres sukk har jeg hørt, og jeg er steget ned for å fri dem ut. Og nå, kom, jeg vil sende deg til Egypt.</verse><verse id="35">Denne Moses, som de fornektet da de sa: Hvem har satt deg til høvding og dommer? - ham sendte Gud både som høvding og redningsmann ved den engelens hånd som viste seg for ham i tornebusken.</verse><verse id="36">Han var den som førte dem ut, han gjorde under og tegn i Egypt og i Rødehavet og i ørkenen i førti år.</verse><verse id="37">Han er den Moses som sa til Israels barn: Gud skal reise opp for dere en profet likesom meg av deres brødre.</verse><verse id="38">Han er den som i menigheten i ørkenen var med engelen som talte til ham på Sinai berg, og med våre fedre. Han mottok levende ord for å gi dem til oss.</verse><verse id="39">Ham ville våre fedre ikke være lydige mot. De skjøv ham fra seg, og i sine hjerter vendte de seg til Egypt.</verse><verse id="40">De sa til Aron: Gjør oss guder som kan dra foran oss! For vi vet ikke hva som er hendt med denne Moses, han som førte oss ut av landet Egypt.</verse><verse id="41">Og i de dagene laget de seg en kalv, bar fram offer til avgudsbildet, og gledet seg over det som deres egne hender hadde laget.</verse><verse id="42">Men Gud vendte seg bort og overga dem til å dyrke himmelens hær, som det står skrevet i profetenes bok: Israels hus! Ga dere meg vel slaktoffer og andre offer i førti år i ørkenen?</verse><verse id="43">Nei, dere bar med dere Moloks telt og guden Remfans stjerne, de bildene dere laget for å tilbe dem, og jeg vil føre dere i landflyktighet helt bortom Babylon.</verse><verse id="44">Våre fedre hadde vitnesbyrdets telt* i ørkenen. Han som talte til Moses, hadde påbudt ham å gjøre det etter det forbildet han hadde sett.</verse><verse id="45">Dette tok våre fedre i arv, og sammen med Josva førte de det inn i det landet som hedningene hadde eid, de som Gud drev bort for våre fedre. Slik var det like til Davids dager.</verse><verse id="46">Han fant nåde hos Gud, og ba om at han måtte finne et bosted for Jakobs Gud.</verse><verse id="47">Men Salomo bygde ham et hus.</verse><verse id="48">Men Den Høyeste bor ikke i hus som er gjort med hender, som profeten sier:</verse><verse id="49">Himmelen er min trone, og jorden en skammel for mine føtter. Hva slags hus kan dere da bygge for meg, sier Herren, eller hvor er stedet hvor jeg kan hvile?</verse><verse id="50">Har ikke min hånd gjort alt dette?</verse><verse id="51">Dere stivnakker og uomskårne på hjerter og ører! Dere står alltid Den Hellige Ånd imot - som deres fedre, så også dere!</verse><verse id="52">Hvem av profetene ble ikke forfulgt av deres fedre? De drepte dem som forut forkynte at Den Rettferdige skulle komme, han som dere nå har forrådt og myrdet,</verse><verse id="53">dere som har mottatt loven, gitt ved engler, og ikke har holdt den!</verse><verse id="54">Men da de hørte dette, stakk det dem i hjertet, og de skar tenner mot ham.</verse><verse id="55">Men han var fylt av Den Hellige Ånd og rettet blikket opp mot himmelen. Han så Guds herlighet og Jesus stå ved Guds høyre hånd.</verse><verse id="56">Og han sa: Se, jeg ser himmelen åpnet, og Menneskesønnen stå ved Guds høyre hånd!</verse><verse id="57">Da skrek de med høy røst og holdt seg for ørene, og stormet alle som én inn på ham.</verse><verse id="58">De drev ham ut av byen og steinet ham. Vitnene la klærne av seg ved føttene til en ung mann som hette Saulus.</verse><verse id="59">Og de steinet Stefanus, mens han ba og sa: Herre Jesus, ta imot min ånd!</verse><verse id="60">Så falt han på kne og ropte med høy røst: Herre, tilregn dem ikke denne synden! Og da han hadde sagt dette, sovnet han inn.</verse></chapter><chapter id="8"><verse id="1">Og Saulus samtykte i mordet på ham. Samme dag brøt det løs en stor forfølgelse mot menigheten i Jerusalem, og alle unntatt apostlene ble spredt utover bygdene i Judea og Samaria.</verse><verse id="2">Men noen gudfryktige menn begravde Stefanus og holdt en stor veklage over ham.</verse><verse id="3">Men Saulus herjet menigheten. Han trengte inn i hus etter hus og slepte ut både menn og kvinner og fikk dem kastet i fengsel.</verse><verse id="4">De som nå var blitt spredt, dro omkring og forkynte evangeliets ord.</verse><verse id="5">Filip kom da ned til en by i Samaria og forkynte Kristus for dem.</verse><verse id="6">De ga alle akt på det som ble sagt av Filip, da de hørte og så de tegnene han gjorde.</verse><verse id="7">For det var mange som hadde urene ånder, og de for ut av dem med høye skrik. Og mange vanføre og lamme ble helbredet.</verse><verse id="8">Og det ble stor glede der i byen.</verse><verse id="9">Men en mann som hette Simon, hadde fra før av vært i byen og drevet trolldom, og han hadde satt folket i Samaria i stor undring. Han utga seg selv for å være noe stort.</verse><verse id="10">Og alle, både små og store, lyttet til ham, og de sa: Han er Guds kraft som kalles den store.</verse><verse id="11">De ga akt på ham fordi han i lang tid hadde satt dem i undring ved trolldomskunstene sine.</verse><verse id="12">Men da de nå trodde Filip, som forkynte dem evangeliet om Guds rike og Jesu Kristi navn, så lot de seg døpe, både menn og kvinner.</verse><verse id="13">Og Simon tok ved troen han også. Og da han var blitt døpt, holdt han seg stadig til Filip. Han var ute av seg av undring da han så de tegnene og de store undergjerningene som ble gjort.</verse><verse id="14">Men da apostlene som var i Jerusalem, hørte at Samaria hadde tatt imot Guds ord, sendte de Peter og Johannes til dem.</verse><verse id="15">De kom dit ned og ba for dem, at de måtte få Den Hellige Ånd.</verse><verse id="16">For Ånden var ennå ikke falt på noen av dem, de var bare døpt til Herren Jesu navn.</verse><verse id="17">Nå la de hendene på dem, og de fikk Den Hellige Ånd.</verse><verse id="18">Men da Simon så at Ånden ble gitt ved apostlenes håndspåleggelse, kom han til dem med penger</verse><verse id="19">og sa: Gi også meg denne makt, at den jeg legger hendene mine på, må få Den Hellige Ånd!</verse><verse id="20">Men Peter sa til ham: Måtte ditt sølv følge med deg til fortapelsen, fordi du tenkte å kjøpe Guds gave for penger!</verse><verse id="21">Du har ingen lodd eller del i dette ordet, for ditt hjerte er ikke rett for Gud.</verse><verse id="22">Omvend deg derfor fra denne din ondskap, og be Herren om at kanskje ditt hjertes tanke måtte bli deg tilgitt!</verse><verse id="23">For jeg ser at du ligger i bitterhets galle og i urettferdighets lenker.</verse><verse id="24">Da svarte Simon og sa: Be dere til Herren for meg, for at ikke noe av det dere har sagt, må komme over meg!</verse><verse id="25">Etter at de nå hadde vitnet og talt Herrens ord, vendte de tilbake til Jerusalem. Og de forkynte evangeliet i mange av samaritanernes byer.</verse><verse id="26">Men en Herrens engel talte til Filip og sa: Bryt opp og dra mot sør på den veien som går ned fra Jerusalem til Gasa. Denne veien er øde.</verse><verse id="27">Filip brøt opp og dro av sted. Og se, en etiopisk hoffmann, en mektig embetsmann som hadde tilsyn med skattkammeret hos den etiopiske dronning Kandake, var kommet til Jerusalem for å tilbe.</verse><verse id="28">Han var nå på hjemvei, og satt i vognen sin og leste profeten Jesaja.</verse><verse id="29">Da sa Ånden til Filip: Gå dit bort og hold deg nær til den vognen!</verse><verse id="30">Filip løp da borttil, og hørte at han leste profeten Jesaja, og sa: Skjønner du det du leser?</verse><verse id="31">Han svarte: Hvordan skulle jeg vel kunne det når ingen rettleder meg? Og han ba Filip stige opp og sette seg sammen med ham.</verse><verse id="32">Men det avsnittet i Skriften som han leste, var dette: Som et får ble han ført bort for å slaktes, og lik et lam som er stumt for den som klipper det, slik åpner han ikke sin munn.</verse><verse id="33">I hans fornedrelse ble dommen over ham tatt bort. Hvem kan fortelle om hans ætt? For hans liv blir tatt bort fra jorden.</verse><verse id="34">Hoffmannen sa da til Filip: Jeg ber deg si meg: Hvem er det profeten sier dette om? Er det om seg selv eller om en annen?</verse><verse id="35">Da tok Filip til orde, og idet han gikk ut fra dette skriftstedet, forkynte han evangeliet om Jesus for ham.</verse><verse id="36">Mens de nå kjørte fram langs veien, kom de til et sted hvor det var vann, og hoffmannen sa: Se, her er vann, hva er til hinder for at jeg blir døpt?</verse><verse id="37">Filip sa: Tror du av hele ditt hjerte, så kan det skje. Men han svarte og sa: Jeg tror at Jesus Kristus er Guds Sønn!</verse><verse id="38">Så bød han å stanse vognen. Og de steg begge ned i vannet, både Filip og hoffmannen, og han døpte ham.</verse><verse id="39">Men da de steg opp av vannet, rykket Herrens Ånd Filip bort, og hoffmannen så ham ikke lenger, for han dro sin vei med glede.</verse><verse id="40">Men Filip ble funnet i Asjdod. Han dro gjennom alle byene og forkynte evangeliet, helt til han kom til Cæsarea.</verse></chapter><chapter id="9"><verse id="1">Saulus fnyste ennå av trusler og mord mot Herrens disipler. Han gikk til ypperstepresten</verse><verse id="2">og ba ham om å få med brev til Damaskus, til synagogene der, for at han, om han fant noen som hørte Veien* til, enten det var menn eller kvinner, kunne føre dem i lenker til Jerusalem.</verse><verse id="3">Da han nå var underveis og nærmet seg Damaskus, strålte plutselig et lys fra himmelen om ham.</verse><verse id="4">Han falt til jorden, og han hørte en røst som sa til ham: Saul, Saul, hvorfor forfølger du meg?</verse><verse id="5">Han sa: Hvem er du, Herre? Og han svarte: Jeg er Jesus, han som du forfølger.</verse><verse id="6">Men reis deg og gå inn i byen, så skal det bli sagt deg hva du må gjøre!</verse><verse id="7">Men mennene som reiste sammen med ham, ble stående målløse. For de hørte riktignok lyden, men så ingen.</verse><verse id="8">Saulus reiste seg da opp fra jorden. Men da han åpnet øynene, så han ikke noe. De leide ham da ved hånden og førte ham inn i Damaskus.</verse><verse id="9">I tre dager kunne han ikke se, og han verken åt eller drakk.</verse><verse id="10">Men det var i Damaskus en disippel ved navn Ananias. Til ham sa Herren i et syn: Ananias! Han svarte: Her er jeg, Herre!</verse><verse id="11">Og Herren sa til ham: Stå opp og gå bort i den gaten som kalles Den Rette, og spør i Judas’ hus etter en ved navn Saulus, fra Tarsus. For se, han ber!</verse><verse id="12">Og i et syn har han sett en mann som heter Ananias komme inn og legge hendene på ham for at han skulle få synet igjen.</verse><verse id="13">Men Ananias svarte: Herre, jeg har hørt mange fortelle om denne mannen, hvor meget ondt han har gjort mot dine hellige i Jerusalem.</verse><verse id="14">Og her har han fullmakt fra yppersteprestene til å legge i lenker alle dem som påkaller ditt navn.</verse><verse id="15">Men Herren sa til ham: Gå av sted! For et utvalgt redskap er han for meg, til å bære mitt navn fram både for hedningefolk og konger og for Israels barn.</verse><verse id="16">For jeg skal vise ham hvor mye han må lide for mitt navns skyld.</verse><verse id="17">Ananias gikk da av sted og kom inn i huset. Han la hendene på ham og sa: Saul, bror! Herren har sendt meg, Jesus, han som viste seg for deg på veien der du kom, for at du skal få synet igjen og bli fylt av Den Hellige Ånd.</verse><verse id="18">Og straks falt det likesom skjell fra øynene hans, og han kunne se. Han sto da opp og ble døpt.</verse><verse id="19">Og da han hadde fått mat, kom han til krefter igjen. Han ble så hos disiplene i Damaskus noen dager.</verse><verse id="20">Og straks forkynte han Jesus i synagogene, at han er Guds Sønn.</verse><verse id="21">Alle som hørte det, ble ute av seg selv av undring og sa: Er ikke dette han som i Jerusalem ville utrydde alle som påkaller dette navnet? Og var han ikke kommet hit for å legge dem i lenker og føre dem til yppersteprestene?</verse><verse id="22">Men Saulus fikk stadig større kraft, og han brakte jødene som bodde i Damaskus, til taushet ved å bevise at Jesus er Messias.</verse><verse id="23">Da mange dager var gått, la jødene planer om å drepe ham.</verse><verse id="24">Men Saulus fikk kjennskap til planen deres. De holdt også vakt ved byportene dag og natt, for å få slått ham i hjel.</verse><verse id="25">Men disiplene tok ham om natten og fikk ham ut gjennom muren ved å fire ham ned i en kurv.</verse><verse id="26">Da han kom til Jerusalem, prøvde han å slutte seg til disiplene. Men alle var redd ham, for de trodde ikke at han var en disippel.</verse><verse id="27">Men Barnabas tok seg av ham og førte ham til apostlene. Han fortalte dem hvordan Saulus på veien hadde sett Herren, og at Herren hadde talt til ham, og hvor frimodig han i Damaskus hadde talt i Jesu navn.</verse><verse id="28">Etter dette gikk han inn og ut hos dem i Jerusalem, og han forkynte frimodig i Herrens navn.</verse><verse id="29">Han talte med de gresktalende jødene og lå i ordskifte med dem. Men de prøvde å drepe ham.</verse><verse id="30">Da brødrene fikk vite dette, førte de ham ned til Cæsarea, og sendte ham derfra til Tarsus.</verse><verse id="31">Menigheten hadde nå fred over hele Judea og Galilea og Samaria. Den ble oppbygget og vandret i Herrens frykt, og vokste ved Den Hellige Ånds hjelp.</verse><verse id="32">Mens nå Peter dro omkring fra sted til sted, kom han også ned til de hellige som bodde i Lod.</verse><verse id="33">Der fant han en mann som hette Æneas, som hadde ligget åtte år til sengs fordi han var lam.</verse><verse id="34">Og Peter sa til ham: Æneas, Jesus Kristus helbreder deg! Stå opp og re sengen din! Og straks sto han opp.</verse><verse id="35">Og de så ham, alle som bodde i Lod og Saron. Og de omvendte seg til Herren.</verse><verse id="36">I Jaffa var det en kvinne som var disippel. Hun hette Tabita, på gresk Dorkas. Hun var rik på gode gjerninger, og hun ga mange almisser.</verse><verse id="37">Men det skjedde nettopp i disse dagene at hun ble syk og døde. De vasket henne og la henne på en sal ovenpå.</verse><verse id="38">Da Lod ligger i nærheten av Jaffa, og disiplene hadde hørt at Peter var der, sendte de to menn til ham og ba: Kom hit til oss uten å nøle!</verse><verse id="39">Peter sto da opp og gikk med dem. Da han kom fram, førte de ham opp på salen, der alle enkene sto gråtende rundt ham. De viste ham kapper og ytterkapper som Dorkas hadde laget mens hun var blant dem.</verse><verse id="40">Men Peter sendte dem alle ut, bøyde kne og ba. Så vendte han seg mot den døde og sa: Tabita, stå opp! Hun slo opp sine øyne, og da hun så Peter, satte hun seg opp.</verse><verse id="41">Så rakte han henne hånden og reiste henne opp. Og han kalte inn de hellige og enkene, og stilte henne levende fram for dem.</verse><verse id="42">Dette ble kjent over hele Jaffa, og mange kom til tro på Herren.</verse><verse id="43">Deretter ble han mange dager i Jaffa, hos en mann som hette Simon og var garver.</verse></chapter><chapter id="10"><verse id="1">I Cæsarea* var det en mann som hette Kornelius. Han var høvedsmann ved den hæravdelingen som ble kalt den italiske.</verse><verse id="2">Han var en from mann og fryktet Gud med hele sitt hus. Han ga mange almisser til folket og ba alltid til Gud.</verse><verse id="3">En dag, det var omkring den niende time, så han tydelig i et syn en Guds engel som kom inn til ham og sa: Kornelius!</verse><verse id="4">Kornelius stirret forferdet på ham og sa: Hva er det, herre? Engelen svarte ham: Dine bønner og almisser er steget opp for Guds åsyn, så han er blitt minnet om deg.</verse><verse id="5">Send nå noen menn til Jaffa for å hente til deg en mann ved navn Simon, som kalles med tilnavn Peter.</verse><verse id="6">Han er gjest hos garveren Simon, som har et hus ved havet.</verse><verse id="7">Da engelen som talte til ham, var borte, tilkalte han to av tjenerne sine og en gudfryktig soldat, en av dem han alltid hadde om seg.</verse><verse id="8">Og da han hadde fortalt dem alt, sendte han dem av sted til Jaffa.</verse><verse id="9">Dagen etter, mens de var på vei dit og nærmet seg byen, gikk Peter opp på taket for å be. Det var omkring den sjette time.</verse><verse id="10">Han ble da sulten og ville ha noe å ete. Mens de nå laget i stand, kom det en henrykkelse over ham.</verse><verse id="11">Han ser himmelen åpnet, og noe som kommer dalende ned. Det så ut som en stor linduk som ble senket ned på jorden etter de fire hjørnene.</verse><verse id="12">På den var det alle slags firføtte dyr og jordens kryp og himmelens fugler.</verse><verse id="13">Og en røst kom til ham: Stå opp, Peter, slakt og et!</verse><verse id="14">Men Peter svarte: På ingen måte, Herre! Aldri har jeg spist noe vanhellig eller urent.</verse><verse id="15">Og en røst kom igjen til ham, for andre gang: Det som Gud har renset, skal ikke du kalle urent.</verse><verse id="16">Dette hendte tre ganger, og så ble duken straks tatt opp til himmelen igjen.</verse><verse id="17">Men mens Peter var i villrede med seg selv om hva dette synet som han hadde sett, skulle bety, se, da sto de mennene som var utsendt av Kornelius ved døren. De hadde spurt seg fram til Simons hus.</verse><verse id="18">Nå ropte de inn og spurte om Simon, med tilnavnet Peter, var gjest der.</verse><verse id="19">Mens Peter grunnet på synet, sa Ånden til ham: Se, her er tre menn som leter etter deg.</verse><verse id="20">Stå opp og gå ned. Følg med dem uten å tvile, for det er jeg som har sendt dem.</verse><verse id="21">Peter gikk da ned til mennene og sa: Se, jeg er den dere leter etter. Hva er grunnen til at dere er kommet hit?</verse><verse id="22">De svarte: Høvedsmannen Kornelius, en rettferdig og gudfryktig mann, som har godt vitnesbyrd av hele det jødiske folk, fikk det budskapet fra en hellig engel at han skulle hente deg til sitt hus og høre et budskap fra deg.</verse><verse id="23">Så ba Peter dem inn og ga dem husrom. Og neste dag brøt han opp og dro av sted sammen med dem. Noen av brødrene fra Jaffa gikk med ham.</verse><verse id="24">Dagen etter kom de til Cæsarea. Kornelius ventet på dem. Han hadde bedt sammen sine slektninger og nærmeste venner.</verse><verse id="25">Da nå Peter var på vei inn, gikk Kornelius ham i møte, falt ned for føttene hans og tilba ham.</verse><verse id="26">Men Peter reiste ham opp og sa: Stå opp! Også jeg er et menneske.</verse><verse id="27">Og han samtalte med ham mens han gikk inn i huset. Der fant han mange samlet.</verse><verse id="28">Han sa til dem: Dere vet hvor utillatelig det er for en jøde å ha samkvem med noen av et annet folk, eller å gå inn til ham. Men Gud har vist meg at jeg ikke skal kalle noe menneske vanhellig eller urent.</verse><verse id="29">Derfor kom jeg også uten innvendinger da jeg ble budsendt. Men nå spør jeg: Hvorfor har dere sendt bud på meg?</verse><verse id="30">Kornelius sa da: For fire dager siden - det var da som nå ved den niende time - var jeg i bønn hjemme i huset mitt. Og se, en mann i lysende klær sto foran meg.</verse><verse id="31">Og han sa: Kornelius, din bønn er hørt, og dine almisser er husket for Guds ansikt.</verse><verse id="32">Send derfor bud til Jaffa og kall til deg Simon med tilnavnet Peter. Han er gjest hos garveren Simon som bor nede ved havet. Når han kommer hit, skal han tale til deg.</verse><verse id="33">Derfor sendte jeg straks bud til deg, og du gjorde vel at du kom! Nå er vi da alle til stede for Guds åsyn for å høre alt som er pålagt deg av Herren.</verse><verse id="34">Peter begynte da å tale, og han sa: Jeg skjønner i sannhet at Gud ikke gjør forskjell på folk,</verse><verse id="35">men blant hvert folk tar han imot dem som frykter ham og gjør rettferdighet.</verse><verse id="36">Det ordet som han sendte til Israels barn, da han i evangeliet forkynte fred ved Jesus Kristus - han er alles Herre -</verse><verse id="37">det kjenner dere, dette ordet som er gått ut over hele Judea. Det hadde sin begynnelse fra Galilea, etter den dåpen som Johannes forkynte -</verse><verse id="38">og taler om at Gud salvet Jesus fra Nasaret med Den Hellige Ånd og kraft, han som gikk omkring og gjorde vel og helbredet alle dem som var underkuet av djevelen, fordi Gud var med ham.</verse><verse id="39">Vi er vitner om alt det han gjorde både i jødenes land og i Jerusalem, han som de drepte ved å henge ham på et tre.</verse><verse id="40">Ham reiste Gud opp på den tredje dagen og lot ham tre synlig fram,</verse><verse id="41">ikke for hele folket, men for de vitnene som forut var utvalgt av Gud - for oss, vi som åt og drakk sammen med ham etter at han var stått opp fra de døde.</verse><verse id="42">Han bød oss å forkynne for folket og vitne at han er den som Gud har satt til å være dommer over levende og døde.</verse><verse id="43">Ham gir alle profetene det vitnesbyrd at hver den som tror på ham, får syndenes forlatelse ved hans navn.</verse><verse id="44">Mens Peter ennå talte disse ordene, falt Den Hellige Ånd på alle dem som hørte Ordet.</verse><verse id="45">Og alle de troende som tilhørte de omskårne, og som var kommet med Peter, ble forferdet over at Den Hellige Ånds gave var blitt utgytt også over hedningene,</verse><verse id="46">for de hørte dem tale med tunger og lovprise Gud. Da sa Peter:</verse><verse id="47">Kan vel noen nekte dem vannet, så de ikke skulle bli døpt, disse som har fått Den Hellige Ånd likesom vi?</verse><verse id="48">Og han bød at de skulle bli døpt i Jesu Kristi navn. De ba ham da bli hos dem noen dager.</verse></chapter><chapter id="11"><verse id="1">Apostlene og brødrene omkring i Judea fikk nå høre at også hedningene hadde tatt imot Guds ord.</verse><verse id="2">Da Peter kom opp til Jerusalem, gikk de av omskjærelsen i rette med ham</verse><verse id="3">og sa: Du gikk inn til uomskårne menn og spiste sammen med dem.</verse><verse id="4">Da begynte Peter å forklare alt for dem i sammenheng, og han sa:</verse><verse id="5">Jeg var i byen Jaffa. Mens jeg var i bønn, kom jeg i henrykkelse og fikk se et syn: Det dalte ned noe, likesom en stor duk, som ble senket ned fra himmelen etter de fire hjørnene. Og den kom like bort til meg.</verse><verse id="6">Jeg stirret på den og så nøye etter. Da fikk jeg se de firføtte dyrene som er på jorden, og villdyrene og krypdyrene - jordens dyr og himmelens fugler.</verse><verse id="7">Jeg hørte også en røst som sa til meg: Stå opp, Peter! Slakt og et!</verse><verse id="8">Men jeg sa: På ingen måte, Herre! Aldri er noe urent eller vanhellig kommet inn i min munn.</verse><verse id="9">En røst fra himmelen svarte meg da annen gang: Det som Gud har renset, skal ikke du kalle urent.</verse><verse id="10">Dette skjedde tre ganger, og så ble alt dratt opp til himmelen igjen.</verse><verse id="11">Og se, straks sto tre menn utenfor huset hvor jeg bodde. De var utsendt til meg fra Cæsarea.</verse><verse id="12">Ånden sa til meg at jeg skulle gå med dem uten å tvile. Disse seks brødrene dro også med meg, og vi kom inn i mannens hus.</verse><verse id="13">Han fortalte oss hvordan han hadde sett engelen som sto i huset hans og sa: Send bud til Jaffa etter Simon med tilnavnet Peter!</verse><verse id="14">Han skal tale ord til deg som du skal bli frelst ved, du og hele ditt hus.</verse><verse id="15">Men da jeg begynte å tale, falt Den Hellige Ånd på dem, likesom på oss i begynnelsen.</verse><verse id="16">Jeg mintes da Herrens ord, at han sa: Johannes døpte med vann, men dere skal døpes med Den Hellige Ånd.</verse><verse id="17">Ga altså Gud dem den samme gaven som han ga oss, da de var kommet til troen på Herren Jesus Kristus, hvem var da vel jeg, at jeg skulle være i stand til å hindre Gud?</verse><verse id="18">Da de hørte dette, slo de seg til ro, og de priste Gud og sa: Så har da Gud også gitt hedningene omvendelsen til livet.</verse><verse id="19">De som var spredt på grunn av den trengselen som oppsto i forbindelse med Stefanus, dro omkring like til Fønikia, Kypros og Antiokia. Men de talte ikke Ordet til andre enn jøder.</verse><verse id="20">Men noen av dem, noen menn fra Kypros og Kyréne, kom til Antiokia, hvor de også talte til grekere og forkynte evangeliet om Herren Jesus.</verse><verse id="21">Og Herrens hånd var med dem, og et stort antall kom til troen og omvendte seg til Herren.</verse><verse id="22">Ryktet om dette kom menigheten i Jerusalem for øre, og de sendte Barnabas til Antiokia.</verse><verse id="23">Da han kom dit og så Guds nåde, gledet han seg. Og han formante alle til at de helhjertet skulle holde fast ved Herren.</verse><verse id="24">For han var en god mann og full av Den Hellige Ånd og tro. Og en stor skare ble vunnet for Herren.</verse><verse id="25">Han dro så til Tarsus for å oppsøke Saulus.</verse><verse id="26">Og da han hadde funnet ham, førte han ham til Antiokia. Et helt år var de sammen i menigheten der og lærte en stor skare. Det var i Antiokia disiplene først ble kalt kristne.</verse><verse id="27">I de dagene kom det noen profeter ned til Antiokia fra Jerusalem.</verse><verse id="28">En av dem, som hette Agabus, sto opp og varslet ved Ånden at en stor hungersnød skulle komme over hele verden. Den kom da også under Klaudius*.</verse><verse id="29">Disiplene vedtok da at hver av dem, ettersom de hadde råd til, skulle sende noe til hjelp for de brødrene som bodde i Judea.</verse><verse id="30">Dette gjorde de, og sendte det med Barnabas og Saulus til de eldste.</verse></chapter><chapter id="12"><verse id="1">På denne tiden la kong Herodes* hånd på noen av menigheten, og mishandlet dem.</verse><verse id="2">Jakob, Johannes’ bror, drepte han med sverd.</verse><verse id="3">Og da Herodes så det var til glede for judeerne, gikk han videre og grep også Peter. Det var i de usyrede brøds dager.</verse><verse id="4">Da han hadde grepet ham, satte han ham i fengsel, og overga ham til fire vaktskift hvert på fire mann, for at de skulle passe på ham. Etter påsken ville så Herodes føre ham fram for folket.</verse><verse id="5">I mellomtiden ble Peter holdt i fengselet. Men det ble gjort inderlig bønn til Gud for ham av menigheten.</verse><verse id="6">Natten før Herodes skulle føre ham fram, sov Peter mellom to soldater. Han var bundet med to lenker, og det sto vaktmenn utenfor dørene og voktet fengselet.</verse><verse id="7">Og se, en Herrens engel sto der, og et lys skinte i fangerommet. Han støtte Peter i siden og vekket ham opp og sa: Skynd deg og stå opp! Og lenkene falt av hans hender.</verse><verse id="8">Og engelen sa til ham: Spenn beltet om deg og ta skoene på! Han gjorde så. Og han sier til ham: Kast kappen om deg, og følg meg!</verse><verse id="9">Han gikk da ut og fulgte ham. Han forsto ikke at det som engelen gjorde, var virkelig, men trodde at han så et syn.</verse><verse id="10">De gikk forbi både den første og den andre vakten, og kom til jernporten som førte ut til byen. Den åpnet seg av seg selv. De gikk ut, og fortsatte én gate til endes, og plutselig forsvant engelen for ham.</verse><verse id="11">Da kom Peter til seg selv og sa: Nå vet jeg for visst at Herren har utsendt sin engel og fridd meg ut av Herodes’ hånd, og fra alt det som jødefolket har gått og ventet på.</verse><verse id="12">Da Peter var blitt klar over dette, gikk han til Marias hus. Hun var mor til Johannes med tilnavnet Markus. Mange var samlet der og ba.</verse><verse id="13">Han banket på døren til portrommet, og en pike ved navn Rode kom ut for å høre etter.</verse><verse id="14">Da hun kjente igjen Peters stemme, glemte hun av bare glede å åpne døren, men sprang inn og fortalte at Peter sto utenfor.</verse><verse id="15">De sa til henne: Du er fra sans og samling! Men hun forsikret at slik var det. Da sa de: Det er hans engel!</verse><verse id="16">Imens fortsatte Peter å banke på. Og da de åpnet og fikk se ham, ble de ute av seg selv av undring.</verse><verse id="17">Han ga tegn til dem med hånden at de skulle tie, og så fortalte han dem hvordan Herren hadde ført ham ut av fengselet. Og han sa: Fortell dette til Jakob* og brødrene. Så gikk han bort og dro til et annet sted.</verse><verse id="18">Om morgenen ble det ikke lite oppstyr blant soldatene. De undret seg over hvor Peter var blitt av.</verse><verse id="19">Herodes lot lete etter ham, men fant ham ikke. Han tok da vaktmennene i forhør og bød at de skulle føres bort. Selv dro han fra Judea og ned til Cæsarea og ble værende der.</verse><verse id="20">Han var meget forbitret på folket i Tyrus og Sidon. Men de ble enige om å tre fram for ham. Da de hadde fått Blastus, kongens kammerherre, på sin side, ba de om fred fordi landet deres fikk sine forsyninger fra kongens land.</verse><verse id="21">På en fastsatt dag kledde så Herodes seg i kongelig skrud. Han satte seg på sin trone og holdt en tale til dem.</verse><verse id="22">Folkemengden ropte: Dette er Guds røst, ikke et menneskes!</verse><verse id="23">Straks slo en Herrens engel ham, fordi han ikke ga Gud æren. Han ble fortært av ormer og døde.</verse><verse id="24">Men Guds ord hadde fremgang og bredte seg stadig videre ut.</verse><verse id="25">Og Barnabas og Saulus vendte tilbake fra Jerusalem etter at de hadde fullført sin tjeneste. De tok med seg Johannes med tilnavnet Markus.</verse></chapter><chapter id="13"><verse id="1">I Antiokia, i menigheten der, var det profeter og lærere: Barnabas og Simeon, som kaltes Niger, og Lukius fra Kyréne og Manaen, fosterbror til fjerdingsfyrsten Herodes, og Saulus.</verse><verse id="2">Mens de holdt gudstjeneste og fastet, sa Den Hellige Ånd: Ta ut for meg Barnabas og Saulus til den gjerningen som jeg har kalt dem til!</verse><verse id="3">Da lot de dem dra ut etter at de hadde fastet og bedt og lagt hendene på dem.</verse><verse id="4">Da de slik var utsendt av Den Hellige Ånd, dro de ned til Seleukia og reiste derfra til Kypros.</verse><verse id="5">Og da de var kommet til Salamis, forkynte de Guds ord i jødenes synagoger. De hadde også Johannes med som hjelper.</verse><verse id="6">Etter at de hadde reist over hele øya, like til Pafus, traff de på en trollmann, en falsk profet. Det var en jøde som hette Barjesus.</verse><verse id="7">Han holdt til hos landshøvdingen Sergius Paulus, som var en forstandig mann. Han ba Barnabas og Saulus til seg fordi han ønsket å høre Guds ord.</verse><verse id="8">Men Elymas, trollmannen - for det betyr navnet hans - sto dem imot. Han prøvde å vende landshøvdingen bort fra troen.</verse><verse id="9">Men Saulus, som også ble kalt Paulus, så skarpt på ham, fylt av Den Hellige Ånd.</verse><verse id="10">Og han sa: Du som er full av all svik og alt bedrag, du djevelens barn, fiende av all rettferdighet, skal du aldri holde opp med å forvrenge Herrens rette veier?</verse><verse id="11">Men se, nå er Herrens hånd over deg, og du skal bli blind og ikke se solen for en tid. Straks falt det skodde og mørke over ham, og han famlet omkring og lette etter noen som kunne lede ham ved hånden.</verse><verse id="12">Da landshøvdingen så det som skjedde, kom han til troen, og han var slått av undring over Herrens lære.</verse><verse id="13">Paulus og de som fulgte ham, seilte da ut fra Pafus og kom til Perge i Pamfylia. Men Johannes skilte lag med dem og vendte tilbake til Jerusalem.</verse><verse id="14">De andre dro videre fra Perge og kom til Antiokia i Pisidia. De gikk inn i synagogen på sabbatsdagen og satte seg der.</verse><verse id="15">Etter opplesningen fra loven og profetene, sendte synagogeforstanderne bud til dem og sa: Brødre, har dere et formaningsord til folket, så tal!</verse><verse id="16">Paulus sto da opp og slo til lyd med hånden og sa: Israelittiske menn og dere som frykter Gud! Hør:</verse><verse id="17">Israels Gud, dette folkets Gud, utvalgte våre fedre. Han lot folket vokse seg stort under utlendigheten i Egypt, og han førte dem ut derfra med løftet arm.</verse><verse id="18">I en tid på omkring førti år bar han dem på faderarm i ørkenen.</verse><verse id="19">Han utryddet sju folkeslag i Kana’ans land, og skiftet deres land ut til arv for dem.</verse><verse id="20">Og etter dette ga han dem dommere i omkring fire hundre og femti år, inntil profeten Samuel.</verse><verse id="21">Deretter ba de om en konge, og Gud ga dem Saul, sønn av Kis, en mann av Benjamins stamme, i førti år.</verse><verse id="22">Etter at han hadde avsatt ham, reiste han opp David til konge for dem. Han ga ham dette vitnesbyrdet: Jeg fant David, Isais sønn, en mann etter mitt hjerte. Han skal gjøre all min vilje.</verse><verse id="23">Etter sitt løfte førte Gud av hans ætt fram en frelser for Israel, Jesus,</verse><verse id="24">etter at Johannes, før han sto fram, hadde forkynt omvendelses dåp for hele Israels folk.</verse><verse id="25">Men da Johannes var i ferd med å fullføre sitt løp, sa han: Den som dere holder meg for å være, er jeg ikke. Men se, han kommer etter meg. Og jeg er ikke engang verdig til å løse skoene av føttene hans!</verse><verse id="26">Brødre, barn av Abrahams ætt og de blant dere som frykter Gud: Det var til oss ordet om denne frelsen ble sendt.</verse><verse id="27">For de som bor i Jerusalem, og deres rådsherrer, kjente ham ikke. Og da de dømte ham, oppfylte de profetenes ord, som blir opplest hver eneste sabbat.</verse><verse id="28">Og enda de ikke fant noen dødsskyld hos ham, ba de Pilatus at han måtte bli slått i hjel.</verse><verse id="29">Da de hadde fullbyrdet alt som er skrevet om ham, tok de ham ned av treet og la ham i en grav.</verse><verse id="30">Men Gud reiste ham opp fra de døde!</verse><verse id="31">I flere dager viste han seg for dem som var dratt opp med ham fra Galilea til Jerusalem, de som nå er hans vitner for folket.</verse><verse id="32">Og vi forkynner dere evangeliet om det løftet som ble gitt til fedrene.</verse><verse id="33">Dette har Gud oppfylt for oss, deres barn, da han reiste Jesus opp. Slik står det jo skrevet i den andre salme: Du er min Sønn, jeg har født deg i dag.</verse><verse id="34">Men at han har reist ham opp fra de døde, så han ikke mer skal vende tilbake til tilintetgjørelse, det har han sagt slik: Jeg vil gi dere de hellige løfter til David, de trofaste.</verse><verse id="35">Derfor sier han også på et annet sted: Du skal ikke overgi din Hellige til å se tilintetgjørelse.</verse><verse id="36">For David sov inn, etter at han i sin levetid hadde tjent Guds råd. Han ble samlet til sine fedre og så tilintetgjørelse.</verse><verse id="37">Men han som Gud reiste opp, han så ikke tilintetgjørelse.</verse><verse id="38">Derfor skal dere vite, brødre, at ved ham forkynnes syndenes forlatelse for dere. Og fra alt det som dere ikke kunne rettferdiggjøres fra ved Mose lov,</verse><verse id="39">rettferdiggjøres i ham enhver som tror.</verse><verse id="40">Se derfor til at ikke det kommer over dere som er sagt hos profetene:</verse><verse id="41">Se, dere foraktere! Undre dere og bli til intet! For en gjerning gjør jeg i deres dager, en gjerning som dere ikke vil tro om noen forteller dere det.</verse><verse id="42">Da de gikk ut, ba folk dem om at disse ordene måtte bli talt til dem også neste sabbat.</verse><verse id="43">Da møtet i synagogen var oppløst, var det mange av jødene og av de gudsdyrkere som hadde tatt ved jødenes tro, som fulgte etter Paulus og Barnabas. Disse talte da igjen til dem, og formante dem innstendig til å holde fast ved Guds nåde.</verse><verse id="44">På den neste sabbatten samlet da nesten hele byen seg for å høre Herrens ord.</verse><verse id="45">Men da jødene så folkemengden, ble de fylt av nidkjærhet, og motsa det som ble sagt av Paulus, ja, de sa imot og spottet.</verse><verse id="46">Men både Paulus og Barnabas talte rett ut og sa: Det var nødvendig at Guds ord ble talt først til dere. Men siden dere avviser det og ikke akter dere verdige til det evige liv, så vender vi oss nå til hedningene.</verse><verse id="47">For dette er Herrens bud til oss: Jeg har satt deg til et lys for hedningene, for at du skal være til frelse like til jordens ender.</verse><verse id="48">Da hedningene hørte dette, gledet de seg og priste Herrens ord. Og de kom til tro, alle de som var bestemt til evig liv.</verse><verse id="49">Og Herrens ord utbredte seg over hele landet.</verse><verse id="50">Men jødene fikk hisset opp de fornemme kvinnene som holdt seg til jødenes tro, og de fremste menn i byen, og de fikk i stand en forfølgelse mot Paulus og Barnabas, og drev dem bort fra sine områder.</verse><verse id="51">De ristet da støvet av føttene sine mot dem og dro til Ikonium.</verse><verse id="52">Men disiplene ble fylt av glede og Den Hellige Ånd.</verse></chapter><chapter id="14"><verse id="1">I Ikonium gikk de sammen inn i jødenes synagoge. Og de talte slik at en stor mengde, både av jøder og av grekere, kom til troen.</verse><verse id="2">Men de jødene som ikke ville tro, egget opp hedningenes sinn til fiendskap mot brødrene.</verse><verse id="3">Likevel ble de der en ganske lang tid. De talte frimodig i Herren, som ga sitt eget nådesord vitnesbyrd, idet han lot tegn og under skje ved deres hender.</verse><verse id="4">Men folket i byen delte seg, noen holdt med jødene, andre holdt med apostlene.</verse><verse id="5">Det ble et oppløp av både hedninger og jøder med deres ledere, som hadde planer om å mishandle og steine dem.</verse><verse id="6">Da de forsto dette, flyktet de til Lykaonia, til byene Lystra og Derbe og områdene omkring.</verse><verse id="7">Der forkynte de evangeliet en tid.</verse><verse id="8">I Lystra satt en mann som var lam i føttene, han var vanfør fra fødselen av og hadde aldri kunnet gå.</verse><verse id="9">Denne mannen hørte Paulus tale. Paulus så nøye på ham, og da han så at han hadde tro til å bli helbredet,</verse><verse id="10">ropte han: Reis deg og stå på dine føtter! Da sprang han opp og gikk omkring.</verse><verse id="11">Men da folket så det som Paulus hadde gjort, begynte de å rope på lykaonisk: Gudene er blitt mennesker lik og er kommet ned til oss!</verse><verse id="12">De kalte Barnabas for Zevs, og Paulus for Hermes, fordi det var han som førte ordet.</verse><verse id="13">Og presten ved Zevs-templet som lå utenfor byen, kom med okser og kranser til porten, og ville ofre sammen med folkemengden.</verse><verse id="14">Men da apostlene Barnabas og Paulus hørte det, flerret de klærne sine, og sprang ut i folkemengden og ropte:</verse><verse id="15">Hva er det dere gjør, menn? Også vi er mennesker under de samme kår som dere. Og vi forkynner dere evangeliet, at dere skal vende dere bort fra disse falske gudene til den levende Gud, han som gjorde himmelen og jorden og havet og alt som er i dem.</verse><verse id="16">I tidligere slekters tid har han latt alle hedningefolkene vandre sine egne veier.</verse><verse id="17">Men han lot seg ikke uten vitnesbyrd. Han gjorde godt. Fra himmelen sendte han dere regn og fruktbare årstider, og han mettet deres hjerter med føde og glede.</verse><verse id="18">Og ved å si dette, fikk de med nød og neppe hindret folket fra å ofre til dem.</verse><verse id="19">Men det kom jøder dit fra Antiokia og Ikonium. De overtalte folket, så de steinet Paulus og dro ham utenfor byen, da de trodde at han var død.</verse><verse id="20">Men da disiplene samlet seg om ham, reiste han seg og gikk inn i byen. Dagen etter dro han av sted til Derbe, sammen med Barnabas.</verse><verse id="21">De forkynte evangeliet der i byen og vant mange disipler. Så vendte de tilbake til Lystra, Ikonium og Antiokia.</verse><verse id="22">De styrket disiplenes sjeler, formante dem til å holde fast ved troen og sa: Vi må gå inn i Guds rike gjennom mange trengsler.</verse><verse id="23">Og de valgte eldste for dem i hver menighet. Og etter bønn og faste overga de dem til Herren, som de var kommet til tro på.</verse><verse id="24">Så reiste de gjennom Pisidia og kom til Pamfylia.</verse><verse id="25">De talte Ordet i Perge, og kom siden ned til Attalia.</verse><verse id="26">Derfra seilte de til Antiokia, der de var blitt overgitt til Guds nåde for å gjøre den gjerningen som de nå hadde fullført.</verse><verse id="27">Da de var kommet dit, samlet de menigheten og fortalte om alt det som Gud hadde gjort ved dem, og at han hadde åpnet troens dør for hedningene.</verse><verse id="28">Så ble de der en ikke så kort tid sammen med disiplene.</verse></chapter><chapter id="15"><verse id="1">Det kom da noen ned fra Judea og lærte brødrene slik: Hvis dere ikke blir omskåret etter den skikk vi har fra Moses, kan dere ikke bli frelst.</verse><verse id="2">Det oppsto da strid, og Paulus og Barnabas fikk et heftig ordskifte med dem. Det ble da bestemt at Paulus og Barnabas sammen med noen andre av dem skulle dra opp til apostlene og de eldste i Jerusalem, og legge dette spørsmålet fram for dem.</verse><verse id="3">Menigheten fulgte dem da et stykke på vei. Så dro de gjennom Fønikia og Samaria. Her fortalte de om hedningenes omvendelse, og dette vakte stor glede hos alle brødrene.</verse><verse id="4">Da de kom til Jerusalem, ble de mottatt av menigheten og apostlene og de eldste, og de fortalte om alt det Gud hadde gjort ved dem.</verse><verse id="5">Men det reiste seg noen av fariseernes parti som hadde tatt ved troen, og de sa: De må bli omskåret, og en må pålegge dem å holde Mose lov.</verse><verse id="6">Apostlene og de eldste kom da sammen for å overveie denne saken.</verse><verse id="7">Da det nå oppsto et skarpt ordskifte, reiste Peter seg og sa til dem: Brødre, dere vet at Gud for lenge siden utvalgte meg blant dere, så hedningene av min munn skulle høre evangeliets ord og komme til tro.</verse><verse id="8">Og Gud, som kjenner hjertene, ga dem vitnesbyrd, idet han ga dem Den Hellige Ånd likesom oss.</verse><verse id="9">Han gjorde ingen forskjell på oss og dem, for ved troen renset han også deres hjerter.</verse><verse id="10">Hvorfor frister dere da Gud og legger et åk på disiplenes nakke som verken våre fedre eller vi var i stand til å bære?</verse><verse id="11">Men vi tror at vi blir frelst ved Herren Jesu nåde, på samme måte som de.</verse><verse id="12">Da tidde hele mengden, og de hørte på Barnabas og Paulus, som fortalte hvor store tegn og under Gud hadde gjort blant hedningene ved dem.</verse><verse id="13">Etter at de hadde talt, tok Jakob til orde og sa: Brødre, hør på meg!</verse><verse id="14">Simon har fortalt hvordan Gud fra først av sørget for å ta ut av hedningene et folk for sitt navn.</verse><verse id="15">Og med dette stemmer profetenes ord overens, som det står skrevet:</verse><verse id="16">Deretter vil jeg vende tilbake og igjen bygge opp Davids falne hytte. Det nedbrutte av den vil jeg igjen bygge opp, og jeg vil gjenreise den,</verse><verse id="17">for at resten av menneskene skal søke Herren, ja, alle hedningefolkene som mitt navn er blitt nevnt over. Så sier Herren, han som gjør dette</verse><verse id="18">som han har visst fra evighet av.</verse><verse id="19">Derfor mener jeg at vi ikke skal gjøre det vanskelig for dem av hedningene som omvender seg til Gud.</verse><verse id="20">Men vi skal skrive til dem at de skal avholde seg fra det som er smittet av avgudene, og fra hor og fra det som er kvalt og fra blod.</verse><verse id="21">For Moses har fra gammel tid av noen som forkynner ham i hver by, og han blir opplest i synagogene hver sabbat.</verse><verse id="22">Da vedtok apostlene og de eldste sammen med hele menigheten å velge ut noen menn blant seg og sende dem til Antiokia sammen med Paulus og Barnabas. De valgte Judas, med tilnavnet Barsabbas, og Silas, som var ledende menn blant brødrene,</verse><verse id="23">og ved deres hånd skrev de dette: Apostlene og eldstebrødrene hilser brødrene av hedningene i Antiokia og Syria og Kilikia:</verse><verse id="24">Da vi har fått høre at noen som er kommet fra oss, har forvirret dere med sin tale og vakt uro i deres sjeler - vi har ikke gitt dem noe oppdrag -</verse><verse id="25">syntes det godt for oss, etter at vi er kommet til enighet i denne saken, å velge noen menn og sende dem til dere sammen med våre kjære brødre Barnabas og Paulus,</verse><verse id="26">menn som har våget sitt liv for Herren Jesu Kristi navns skyld.</verse><verse id="27">Vi sender da Judas og Silas, og de skal også muntlig gjøre det samme kjent for dere.</verse><verse id="28">For Den Hellige Ånd og vi har besluttet ikke å legge på dere noen annen byrde enn de helt nødvendige tingene:</verse><verse id="29">at dere avstår fra avgudsoffer og blod og det som er kvalt, og hor. Om dere tar dere i vare for dette, vil det gå dere godt. Lev vel!</verse><verse id="30">De som ble sendt av sted, kom da ned til Antiokia. De samlet hele menigheten og ga dem brevet.</verse><verse id="31">Da de hadde lest det, gledet de seg alle over trøsten de fikk.</verse><verse id="32">Judas og Silas, som selv var profeter, talte meget til oppmuntring og styrke for brødrene.</verse><verse id="33">Da de hadde vært der en tid, lot brødrene dem dra tilbake med ønske om fred til dem som hadde sendt dem.</verse><verse id="34">Men Silas fant det best å bli der.</verse><verse id="35">Paulus og Barnabas ble en tid i Antiokia. De lærte og forkynte Herrens ord og evangelium sammen med mange andre.</verse><verse id="36">Da det var gått en tid, sa Paulus til Barnabas: La oss dra tilbake og besøke brødrene i alle byene der vi forkynte Herrens ord, og se hvordan de har det!</verse><verse id="37">Barnabas ville da også ha med Johannes med tilnavnet Markus.</verse><verse id="38">Men Paulus mente at de ikke skulle ta med ham som hadde forlatt dem i Pamfylia og ikke gått med dem i arbeidet.</verse><verse id="39">Det ble da så bitter uenighet at de skiltes fra hverandre. Barnabas tok med seg Markus og seilte av sted til Kypros.</verse><verse id="40">Men Paulus valgte Silas til å følge seg. Så dro han ut, etter at brødrene hadde overgitt ham til Herrens nåde.</verse><verse id="41">Og han dro gjennom Syria og Kilikia og styrket menighetene.</verse></chapter><chapter id="16"><verse id="1">Han kom da til Derbe og Lystra. Og se, der var det en disippel som hette Timoteus, sønn av en jødisk kvinne som var troende, og en gresk far.</verse><verse id="2">Han hadde godt vitnesbyrd av brødrene i Lystra og Ikonium.</verse><verse id="3">Ham ville Paulus ha med seg på reisen. Han omskar ham av hensyn til de jødene som bodde i de traktene, for alle visste at hans far var greker.</verse><verse id="4">Som de nå dro fra by til by, påla de brødrene at de skulle holde seg etter de forskriftene som var vedtatt av apostlene og de eldste i Jerusalem.</verse><verse id="5">Så ble da menighetene styrket i troen, og de vokste i tall for hver dag.</verse><verse id="6">De dro så gjennom Frygia og det galatiske land, fordi de ble hindret av Den Hellige Ånd fra å tale Ordet i Asia*.</verse><verse id="7">Da de var kommet i nærheten av Mysia, prøvde de å dra til Bitynia, men Jesu Ånd ga dem ikke lov.</verse><verse id="8">De gikk da forbi Mysia og kom ned til Troas.</verse><verse id="9">Om natten hadde Paulus et syn: Han så en makedonier som sto der og bønnfalt ham og sa: Kom over til Makedonia og hjelp oss!</verse><verse id="10">Da han hadde sett synet, prøvde vi straks å komme over til Makedonia. For vi skjønte at Gud hadde kalt oss til å forkynne evangeliet for dem.</verse><verse id="11">Vi seilte så ut fra Troas og styrte rett til Samotrake, og dagen etter til Neapolis.</verse><verse id="12">Derfra dro vi til Filippi, som er den første byen i den delen av Makedonia og en romersk koloni*. Der i byen ble vi da noen dager.</verse><verse id="13">På sabbatsdagen gikk vi utenfor byporten, ned til en elv, hvor de pleide å holde bønn. Vi satte oss der, og talte til kvinnene som var kommet sammen.</verse><verse id="14">En av dem var en kvinne ved navn Lydia, en purpurkremmerske fra Tyatira, som dyrket Gud etter jødenes tro. Hun hørte på, og Herren åpnet hennes hjerte, så hun ga akt på det som ble talt av Paulus.</verse><verse id="15">Da hun og de som tilhørte hennes hus, var blitt døpt, ba hun oss og sa: Så sant dere holder meg for å være en som tror på Herren, så kom hjem til meg og bo der! Og hun nødde oss.</verse><verse id="16">Men det skjedde en gang da vi dro ut til bønnestedet, at vi møtte en slavepike som hadde en spådomsånd. Hun skaffet herrene sine stor inntekt ved å spå.</verse><verse id="17">Hun fulgte etter Paulus og oss, og ropte: Disse menneskene er Den Høyeste Guds tjenere, som forkynner dere frelsens vei!</verse><verse id="18">Dette holdt hun på med å gjøre i mange dager. Men Paulus ble harm, og vendte seg og sa til ånden: Jeg befaler deg i Jesu Kristi navn, far ut av henne! - Og den for ut av henne i samme stund.</verse><verse id="19">Men da hennes herrer så at deres håp om inntekt forsvant, grep de Paulus og Silas og dro dem av sted til torget for å stille dem for retten.</verse><verse id="20">De førte dem fram for styresmennene og sa: Disse mennene skaper stor uro i byen vår. De er jøder,</verse><verse id="21">og de forkynner skikker som vi ikke har lov til å ta imot eller leve etter, vi som er romere.</verse><verse id="22">Folkemengden reiste seg også imot dem. Styresmennene rev da klærne av dem og befalte stokkeslag.</verse><verse id="23">Da de hadde gitt dem mange slag, kastet de dem i fengsel, og befalte fangevokteren å passe godt på dem.</verse><verse id="24">Da han fikk en slik ordre, satte han dem i det innerste fangerommet og satte føttene deres fast i stokken.</verse><verse id="25">Men ved midnattstid holdt Paulus og Silas bønn og sang lovsanger til Gud, og fangene hørte på dem.</verse><verse id="26">Da kom det med ett et sterkt jordskjelv, så fengselets grunnvoller ristet. Og straks sprang alle dørene opp, og lenkene falt av alle fangene.</verse><verse id="27">Fangevokteren for da opp av søvne. Da han så at dørene til fengselet sto åpne, trakk han sverdet og ville ta sitt liv, for han trodde at fangene var rømt.</verse><verse id="28">Men Paulus ropte med høy røst og sa: Gjør ikke deg selv noe ondt! For vi er her alle.</verse><verse id="29">Han ba da om lys, løp inn og falt skjelvende ned foran Paulus og Silas.</verse><verse id="30">Så førte han dem ut og spurte: Herrer! Hva skal jeg gjøre for å bli frelst?</verse><verse id="31">De sa da: Tro på Herren Jesus, så skal du bli frelst, du og ditt hus!</verse><verse id="32">De talte da Herrens ord til ham og til alle som var i hans hus.</verse><verse id="33">Og samme time på natten tok han dem med seg og vasket dem etter slagene. Og straks ble han døpt med alle sine.</verse><verse id="34">Han førte dem opp i sitt hus og dekket bord for dem. Og han gledet seg, etter at han med hele sitt hus var kommet til troen på Gud.</verse><verse id="35">Da det var blitt dag, sendte styresmennene bud med rettstjenerne og sa: Sett disse mennene fri!</verse><verse id="36">Fangevokteren fortalte dette til Paulus: Styresmennene har sendt bud om at dere skal bli satt fri. Kom nå ut og dra bort med fred!</verse><verse id="37">Men Paulus sa til dem: De har slått oss offentlig uten lov og dom, enda vi er romerske borgere, og kastet oss i fengsel. Og nå vil de sende oss bort i hemmelighet? Nei, de får nok selv komme og føre oss ut!</verse><verse id="38">Rettstjenerne brakte denne beskjeden tilbake til styresmennene. De ble redde da de fikk høre at de var romerske borgere.</verse><verse id="39">Da kom de selv og godsnakket med dem. De førte dem ut og ba dem dra bort fra byen.</verse><verse id="40">Etter at de var kommet ut fra fengselet, gikk de hjem til Lydia. Her traff de brødrene, og de formante og trøstet dem. Så dro de videre.</verse></chapter><chapter id="17"><verse id="1">Etter at de hadde reist gjennom Amfipolis og Apollonia, kom de til Tessalonika. Der hadde jødene en synagoge.</verse><verse id="2">Paulus gikk inn til dem, slik han pleide å gjøre, og tre sabbatsdager samtalte han med dem ut fra Skriftene.</verse><verse id="3">Han la ut for dem og viste at Messias måtte lide og stå opp fra de døde, og sa: Den Jesus som jeg forkynner for dere, han er Messias.</verse><verse id="4">Noen av dem ble overbevist og sluttet seg til Paulus og Silas. Det gjorde også en stor mengde av de grekere som dyrket Gud, og ikke få av de fornemste kvinnene.</verse><verse id="5">Men jødene ble da egget til nidkjærhet. De fikk med seg noen onde menn som gikk og drev på torget, og laget et oppløp som satte byen i røre. Så trengte de fram mot Jasons hus og lette etter dem for å føre dem fram for folket.</verse><verse id="6">Men da de ikke fant dem, slepte de med seg Jason og noen av brødrene til bydommerne og ropte: Disse som oppvigler hele verden, er også kommet hit!</verse><verse id="7">Jason har tatt imot dem. Alle handler de stikk imot keiserens bud og sier at en annen, en som heter Jesus, er konge.</verse><verse id="8">Både folkemengden og dommerne ble oppskremt da de hørte dette.</verse><verse id="9">Men da Jason og de andre hadde stilt sikkerhet for dem, lot de dem gå.</verse><verse id="10">Men straks samme natt sendte brødrene både Paulus og Silas av sted til Berøa. Da de kom dit, gikk de til jødenes synagoge.</verse><verse id="11">Og disse var av et edlere sinn enn de i Tessalonika. De tok imot Ordet med all godvilje, og gransket hver dag i Skriftene om det forholdt seg slik som det ble sagt.</verse><verse id="12">Mange av dem kom da til troen, og ikke få av de fornemme greske kvinner og mange greske menn.</verse><verse id="13">Men da jødene i Tessalonika fikk vite at Guds ord ble forkynt av Paulus også i Berøa, kom de dit og hisset opp folket der også.</verse><verse id="14">Brødrene sendte da straks Paulus av sted på veien til havet. Men Silas og Timoteus ble igjen der.</verse><verse id="15">De som fulgte med Paulus, førte ham til Aten. Da de dro tilbake, hadde de med seg bud til Silas og Timoteus at de måtte komme til ham så fort som mulig.</verse><verse id="16">Mens nå Paulus ventet på dem i Aten, ble han opprørt i sin ånd da han så at byen var full av avgudsbilder.</verse><verse id="17">I synagogen samtalte han med jødene og dem som dyrket Gud, og på torget samtalte han hver dag med dem han traff på.</verse><verse id="18">Noen av de epikureiske og stoiske filosofene ga seg i ordskifte med ham, og noen sa: Hva er det vel denne ordgyteren har å si? Andre sa: Han synes å være en som forkynner utenlandske guddommer - det var fordi han forkynte evangeliet om Jesus og oppstandelsen.</verse><verse id="19">Så tok de ham med seg og førte ham opp på Areopagos*, og sa: Kan vi få vite hva dette er for en ny lære som du forkynner?</verse><verse id="20">For underlige ting bringer du oss for øre! Vi vil derfor gjerne vite hva dette skal bety.</verse><verse id="21">Alle atenerne og de fremmede som oppholdt seg der, ga seg ikke tid til annet enn å fortelle eller høre nytt.</verse><verse id="22">Så sto da Paulus fram midt på Areopagos og sa: Atenske menn! Jeg ser at dere på alle måter er meget religiøse.</verse><verse id="23">For da jeg gikk omkring og så på deres helligdommer, fant jeg et alter med denne innskriften: For en ukjent Gud. Det som dere altså dyrker uten å kjenne, det forkynner jeg dere.</verse><verse id="24">Gud, han som skapte verden og alt som i den er, han som er herre over himmel og jord, han bor ikke i templer som er bygd med hender.</verse><verse id="25">Heller ikke lar han seg tjene av menneskehender som om han trengte til noe. For det er han selv som gir alle liv og ånde og alle ting.</verse><verse id="26">Han lot alle folkeslag av ett blod bo over hele jorderike, og han satte faste tider for dem og bestemte grensene mellom deres bosteder.</verse><verse id="27">Dette gjorde han for at de skulle søke Gud, om de kanskje kunne føle ham og finne ham - enda han ikke er langt borte fra en eneste av oss.</verse><verse id="28">For i ham er det vi lever og rører oss og er til. Som også noen av deres egne diktere* har sagt: For vi er også hans slekt.</verse><verse id="29">Da vi nå altså er Guds ætt, så bør vi ikke tenke at guddommen er lik gull eller sølv eller stein, et bilde formet av menneskelig kunst eller tanke.</verse><verse id="30">Etter at Gud har båret over med uvitenhetens tider, befaler han nå alle mennesker alle steder, at de skal omvende seg.</verse><verse id="31">For han har fastsatt en dag da han skal dømme verden med rettferdighet. Dette skal skje ved den mannen som han har utvalgt til det, etter at han har gitt fullgodt bevis for alle ved å reise ham opp fra de døde.</verse><verse id="32">Da de hørte om dødes oppstandelse, spottet noen. Men andre sa: Vi vil høre deg tale om dette igjen!</verse><verse id="33">Paulus gikk så fra dem.</verse><verse id="34">Men det var noen som sluttet seg til ham og kom til tro. Blant dem var Dionysios, en av Areopagos-dommerne, og en kvinne som hette Damaris, og noen andre med dem.</verse></chapter><chapter id="18"><verse id="1">Deretter dro han fra Aten og kom til Korint.</verse><verse id="2">Der traff han en jøde som hette Akvilas og var født i Pontus. Han var nylig kommet fra Italia med sin kone Priskilla, fordi Klaudius hadde påbudt at alle jøder skulle forlate Roma. Dem ga han seg i lag med.</verse><verse id="3">Og fordi de hadde samme håndverk, ble han hos dem og arbeidet. De var teltmakere av yrke.</verse><verse id="4">Men hver sabbat holdt han samtaler i synagogen, og han overbeviste både jøder og grekere.</verse><verse id="5">Da nå Silas og Timoteus kom ned fra Makedonia, var Paulus fullt opptatt med å forkynne, og han vitnet alvorlig for jødene at Jesus er Messias.</verse><verse id="6">Men da de sto imot og spottet, ristet han støvet av klærne sine og sa til dem: Deres blod skal komme over deres eget hode! Jeg er ren. Fra nå av går jeg til hedningene.</verse><verse id="7">Så gikk han bort derfra og tok inn i huset til en mann ved navn Justus, en mann som fryktet Gud. Huset hans lå like inntil synagogen.</verse><verse id="8">Synagogeforstanderen Krispus kom til troen på Herren med hele sitt hus. Og mange korintere som hørte Ordet, kom til troen og lot seg døpe.</verse><verse id="9">Og Herren sa til Paulus i et syn om natten: Frykt ikke, men tal, og ti ikke!</verse><verse id="10">For jeg er med deg, og ingen skal røre deg eller gjøre deg noe ondt. For jeg har mye folk i denne byen.</verse><verse id="11">Så ga han seg til der i et år og seks måneder, og lærte Guds ord blant dem.</verse><verse id="12">Men da Gallio var landshøvding i Akaia, slo jødene seg sammen mot Paulus. De førte ham for domstolen</verse><verse id="13">og sa: Denne mannen overtaler folk til å dyrke Gud på en måte som er i strid med loven.</verse><verse id="14">Nettopp som Paulus var i ferd med å åpne munnen, sa Gallio til jødene: Hadde det vært tale om en forbrytelse eller stygg ugjerning, dere jøder, da hadde jeg hatt god grunn til å høre tålmodig på dere.</verse><verse id="15">Men er det spørsmål om en lære og om et navn og om en lov som gjelder hos dere, da får det bli deres egen sak! Dommer i disse tingene vil jeg ikke være.</verse><verse id="16">Og han viste dem bort fra domstolen.</verse><verse id="17">Da tok alle fatt på synagogeforstanderen Sostenes og slo ham like foran domstolen. Men Gallio brydde seg ikke noe om det.</verse><verse id="18">Paulus ble der ennå en lang tid. Så tok han avskjed med brødrene og seilte av sted til Syria, sammen med Priskilla og Akvilas. I Kenkreæ klippet han håret, for han hadde et løfte på seg.</verse><verse id="19">Så kom de til Efesus. Der lot Paulus de andre bli igjen, men selv gikk han inn i synagogen og ga seg i samtale med jødene.</verse><verse id="20">Da de ba ham bli der lenger, samtykte han ikke,</verse><verse id="21">men tok avskjed med dem og sa: Om Gud vil, skal jeg komme tilbake til dere. Så seilte han fra Efesus.</verse><verse id="22">Da han kom til Cæsarea, gikk han opp og hilste på menigheten. Så dro han til Antiokia.</verse><verse id="23">Da han hadde vært der en tid, reiste han ut igjen. Han dro fra sted til sted gjennom hele det galatiske land og Frygia, og styrket alle disiplene.</verse><verse id="24">Det var en jøde ved navn Apollos, født i Aleksandria, som kom til Efesus. Han var en veltalende mann, og han var sterk i Skriftene.</verse><verse id="25">Han var opplært i Herrens vei. Og da han var brennende i ånden, talte og lærte han grundig om Jesus, enda han bare kjente Johannes’ dåp.</verse><verse id="26">Han begynte å tale frimodig i synagogen. Da Priskilla og Akvilas hadde hørt ham, ba de ham til seg og la Guds vei nøyere ut for ham.</verse><verse id="27">Da han nå ville dra videre til Akaia, oppmuntret brødrene ham til dette. De skrev til disiplene der om å ta vel imot ham. Og da han kom dit, ble han ved Guds nåde til stor hjelp for de troende.</verse><verse id="28">For med kraft gjendrev han jødene offentlig, idet han viste av Skriftene at Jesus er Messias.</verse></chapter><chapter id="19"><verse id="1">Mens Apollos var i Korint, skjedde det at Paulus kom til Efesus, etter at han hadde reist gjennom de øvre distriktene. Der fant han noen disipler,</verse><verse id="2">og han spurte dem: Fikk dere Den Hellige Ånd da dere kom til troen? De svarte ham: Vi har ikke engang hørt at det er noen Hellig Ånd.</verse><verse id="3">Han spurte: Hva ble dere da døpt med? De sa: Med Johannes’ dåp.</verse><verse id="4">Da sa Paulus: Johannes døpte med omvendelsens dåp, og sa til folket at de skulle tro på den som kom etter ham, det er på Jesus.</verse><verse id="5">Da de hørte dette, lot de seg døpe til Herren Jesu navn.</verse><verse id="6">Og da Paulus la hendene på dem, kom Den Hellige Ånd over dem, og de talte med tunger og profetiske ord.</verse><verse id="7">Det var omkring tolv menn i alt.</verse><verse id="8">Han gikk så inn i synagogen og talte frimodig i tre måneder. Han førte samtaler med dem og overbeviste dem om det som hører Guds rike til.</verse><verse id="9">Men noen forherdet seg og ville ikke tro. De talte ille om Veien* så mengden hørte det. Da brøt han lag med dem og skilte disiplene fra dem, og holdt daglige samtaler i Tyrannus’ skole.</verse><verse id="10">Dette varte i to år, så alle som bodde i Asia fikk høre Herrens ord, både jøder og grekere.</verse><verse id="11">Og Gud gjorde helt uvanlige kraftgjerninger ved Paulus’ hender,</verse><verse id="12">så at folk til og med tok svetteduker eller arbeidsforklær som han hadde hatt på seg, og bar til de syke. Og sykdommene forlot dem, og de onde åndene for ut av dem.</verse><verse id="13">Men også noen av de jødiske åndemanere som for omkring, prøvde å nevne Herren Jesu navn over dem som var besatt av onde ånder. De sa: Jeg maner dere ved den Jesus som Paulus forkynner!</verse><verse id="14">Det var sju sønner av Skevas, en jødisk yppersteprest, som gjorde dette.</verse><verse id="15">Men den onde ånden svarte dem: Jesus kjenner jeg, og Paulus vet jeg om, men dere, hvem er dere?</verse><verse id="16">Og mannen som den onde ånden var i, for løs på dem og overvant dem alle og fikk makt over dem, så de måtte flykte nakne og såret ut av huset.</verse><verse id="17">Dette ble da kjent for alle dem som bodde i Efesus, både jøder og grekere, så det kom frykt over dem alle. Og Herren Jesu navn ble lovprist.</verse><verse id="18">Mange av dem som var blitt troende, kom og bekjente og fortalte hva de hadde drevet med.</verse><verse id="19">Ikke få av dem som hadde drevet med trolldomskunster, bar sammen bøkene sine og brente dem opp for alles øyne. Og de regnet ut verdien av dem, og fant ut at den var femti tusen sølvpenger.</verse><verse id="20">Slik hadde Herrens ord stor fremgang og fikk makt.</verse><verse id="21">Etter at dette var fullført, bestemte Paulus seg for å reise gjennom Makedonia og Akaia og dra til Jerusalem. Og han sa: Når jeg har vært der, må jeg også se Roma.</verse><verse id="22">Han sendte da to av medhjelperne sine, Timoteus og Erastus, til Makedonia. Selv ble han enda en tid i Asia.</verse><verse id="23">Ved denne tiden ble det ikke lite oppstyr om Veien.</verse><verse id="24">For en mann ved navn Demetrius, en sølvsmed, laget Artemis-templer av sølv og hjalp kunsthåndverkerne til en ikke liten inntekt.</verse><verse id="25">Nå kalte han sammen disse og de arbeiderne som drev med dette, og sa til dem: Menn, dere vet at vi har vår velstand av dette arbeidet.</verse><verse id="26">Men nå ser og hører dere selv, at ikke bare her i Efesus, men over nesten hele Asia, har denne Paulus ved sine overtalelser forført en stor hop, ved å si at de guder som blir laget med hender, ikke er virkelige guder.</verse><verse id="27">Nå er det ikke bare fare for at vårt håndverk skal komme i vanry, men det er også fare for at templet til den store gudinnen Artemis skal bli regnet for ingenting, og at det blir gjort ende på hennes storhet, som hele Asia, ja, hele verden dyrker.</verse><verse id="28">Da de hørte dette, ble de fulle av harme og ropte: Stor er efesernes Artemis!</verse><verse id="29">Hele byen kom nå i opprør. Alle sammen stormet de av sted til teatret, og slepte med seg Gajus og Aristarkus, to makedoniere, som var med Paulus på reisen.</verse><verse id="30">Paulus ville selv gå inn i folkemassen, men disiplene ga ham ikke lov.</verse><verse id="31">Også noen av asiarkene*, som var vennene hans, sendte bud til ham om at han ikke måtte våge seg inn i teatret.</verse><verse id="32">Noen skrek nå ett, andre noe annet, for forsamlingen var i full forvirring, og de fleste visste ikke hvorfor de var kommet sammen.</verse><verse id="33">Noen i mengden forklarte saken for Aleksander, da jødene skjøv ham fram. Aleksander ga da tegn med hånden at han ville holde en forsvarstale til folket.</verse><verse id="34">Men da de fikk vite at han var jøde, ble det et enstemmig rop fra dem alle, og de skrek i omkring to timer: Stor er efesernes Artemis!</verse><verse id="35">Byskriveren fikk folkemengden til å være rolig, og sa: Menn fra Efesus! Hvem er det vel blant mennesker som ikke vet at efesernes by er tempelvokter for den store Artemis og hennes bilde, som er falt ned fra himmelen?</verse><verse id="36">Ettersom ingen kan motsi dette, må dere nå holde dere rolige og ikke gjøre noe overilet.</verse><verse id="37">For dere har ført hit disse mennene, som verken er tempelranere eller har spottet vår gudinne.</verse><verse id="38">Har da Demetrius og håndverkerne som er med ham, noen anklage mot noen, så har vi jo domstoler, og her er landshøvdinger. La dem saksøke hverandre!</verse><verse id="39">Og har dere noe å kreve i andre saker, da skal det bli avgjort i lovlig tingmøte.</verse><verse id="40">For vi står i fare for å bli satt under tiltale for opprør på grunn av det som har skjedd i dag. Og vi har ingen grunn å vise til, om vi blir krevd til regnskap for dette oppløpet. Ved å tale slik fikk han oppløst forsamlingen.</verse></chapter><chapter id="20"><verse id="1">Da oppstyret hadde lagt seg, kalte Paulus disiplene til seg og oppmuntret dem. Så tok han farvel, og dro av sted for å reise til Makedonia.</verse><verse id="2">Etter at han hadde reist gjennom disse områdene, og hadde formant brødrene med mange ord, kom han til Hellas.</verse><verse id="3">Der ble han i tre måneder. Da han var i ferd med å seile av sted til Syria, la jødene planer mot ham. Derfor bestemte han seg for å dra tilbake gjennom Makedonia.</verse><verse id="4">Han hadde da følge til Asia av Sopater, sønn av Pyrrus, fra Berøa, og av Aristarkus og Sekundus fra Tessalonika, og av Gajus fra Derbe og Timoteus, og av Tykikus og Trofimus fra Asia.</verse><verse id="5">Disse dro i forveien og ventet på oss i Troas.</verse><verse id="6">Men vi seilte ut fra Filippi etter de usyrede brøds dager, og kom til dem i Troas fem dager senere. Der ble vi i sju dager.</verse><verse id="7">På den første dagen i uken var vi samlet for å bryte brødet. Paulus holdt da samtaler med dem, for han skulle fare derfra neste dag. Han dro ut sin tale like til midnatt.</verse><verse id="8">Det var mange lamper i salen ovenpå hvor vi var samlet.</verse><verse id="9">Men en ung mann ved navn Evtykus satt i vinduet. Da Paulus talte så lenge, falt han i dyp søvn. Og i søvne styrtet han ut og falt ned fra tredje etasje, og ble tatt død opp.</verse><verse id="10">Men Paulus gikk ned og kastet seg over ham, og da han hadde omfavnet han, sa han: Vær ikke urolige, for hans sjel er i ham!</verse><verse id="11">Så gikk han opp igjen og brøt brødet og spiste. Og etter at han hadde talt lenge med dem, like til daggry, dro han av sted.</verse><verse id="12">De førte da gutten med seg i live og var meget trøstet.</verse><verse id="13">Vi hadde i forveien gått om bord i skipet og seilte til Assos. Der skulle vi ta Paulus om bord. Slik hadde han bestemt det, for han ville selv gå dit til fots.</verse><verse id="14">Da han møtte oss i Assos, tok vi ham om bord, og kom til Mitylene.</verse><verse id="15">Derfra seilte vi så videre og kom neste dag rett ut for Kios. Dagen etter seilte vi innom Samos, og lå over i Trogillium. Den følgende dagen kom vi så til Milet.</verse><verse id="16">For Paulus hadde bestemt seg for å seile forbi Efesus, så han ikke skulle bli oppholdt i Asia. For han skyndte seg for å nå fram til Jerusalem til pinsedagen, om det var mulig for ham.</verse><verse id="17">Fra Milet sendte han da bud til Efesus og kalte til seg menighetens eldste.</verse><verse id="18">Da de var kommet, sa han til dem: Dere vet hvordan min ferd iblant dere var, hele tiden fra den første dagen jeg kom til Asia.</verse><verse id="19">Jeg tjente Herren med all ydmykhet og under tårer og prøvelser som kom over meg ved jødenes onde planer.</verse><verse id="20">Jeg holdt ikke tilbake noe av det som kunne være til gagn for dere, men forkynte dere det og lærte dere det offentlig og i husene.</verse><verse id="21">Jeg vitnet både for jøder og for grekere om omvendelse til Gud og troen på vår Herre Jesus Kristus.</verse><verse id="22">Og se, bundet av Ånden drar jeg nå til Jerusalem, og vet ikke hva som skal møte meg der.</verse><verse id="23">Jeg vet bare at Den Hellige Ånd i by etter by vitner for meg og sier at lenker og trengsler venter meg.</verse><verse id="24">Men for meg selv akter jeg ikke livet mitt et ord verd, når jeg bare kan fullende mitt løp og den tjenesten som jeg fikk av Herren Jesus: å vitne om Guds nådes evangelium.</verse><verse id="25">Og se, nå vet jeg at dere aldri mer skal se mitt ansikt, alle dere som jeg gikk omkring iblant og forkynte riket.</verse><verse id="26">Derfor vitner jeg for dere på denne dag at jeg er ren for alles blod.</verse><verse id="27">For jeg har ikke holdt noe tilbake, men jeg har forkynt dere hele Guds råd.</verse><verse id="28">Så gi da akt på dere selv og på hele hjorden, som Den Hellige Ånd har satt dere som tilsynsmenn for, for at dere skulle vokte Guds menighet, som han vant seg med sitt eget blod.</verse><verse id="29">Jeg vet at etter min bortgang skal det komme glupende ulver inn blant dere, som ikke skåner hjorden.</verse><verse id="30">Ja, blant dere selv skal det fremstå menn som fører falsk tale for å lokke disiplene etter seg.</verse><verse id="31">Våk derfor og husk at jeg i tre år, natt og dag, ikke holdt opp med å formane hver eneste en med tårer.</verse><verse id="32">Og nå overgir jeg dere til Gud og hans nådes ord, som er mektig til å oppbygge dere og gi dere arv sammen med alle dem som er blitt helliget.</verse><verse id="33">Jeg har ikke traktet etter sølv eller gull eller klær fra noen.</verse><verse id="34">Dere vet selv at det jeg og de som var med meg trengte, det har disse hendene arbeidet for.</verse><verse id="35">På alle måter har jeg vist dere at slik bør vi arbeide, for vi må ta oss av de svake. For vi minnes de ordene Herren Jesus selv sa: Det er saligere å gi enn å ta imot.</verse><verse id="36">Da han hadde sagt dette, bøyde han kne og ba sammen med dem alle.</verse><verse id="37">Da brast de alle i sterk gråt, og de falt Paulus om halsen og kysset ham gang etter gang.</verse><verse id="38">Mest sørget de over det han hadde sagt, at de aldri mer skulle få se hans ansikt. Så fulgte de ham til skipet.</verse></chapter><chapter id="21"><verse id="1">Da vi hadde revet oss løs fra dem og seilt av sted, styrte vi rett fram og kom til Kos. Neste dag dro vi til Rodos, og derfra til Patara.</verse><verse id="2">Der fant vi et skip som skulle fare rett over til Fønikia. Vi gikk da om bord og seilte av sted.</verse><verse id="3">Etter at vi hadde fått Kypros i sikte og lagt den bak oss på venstre side, seilte vi over til Syria og kom inn til Tyrus, for der skulle skipet losse lasten.</verse><verse id="4">Vi oppsøkte da disiplene og ble der i sju dager. De sa til Paulus ved Ånden at han ikke måtte dra opp til Jerusalem.</verse><verse id="5">Da vi hadde vært der disse dagene, brøt vi opp og dro videre. De fulgte oss alle ut av byen, også kvinner og barn. På stranden bøyde vi kne og ba.</verse><verse id="6">Så tok vi farvel med hverandre. Vi gikk om bord i skipet, de vendte tilbake til sitt.</verse><verse id="7">Fra Tyrus kom vi til Ptolemais, og her var sjøreisen slutt. Vi hilste på brødrene og ble hos dem en dag.</verse><verse id="8">Neste dag dro vi videre og kom til Cæsarea. Der tok vi inn i huset til Filip, evangelisten, som var en av de sju. Og vi ble hos ham.</verse><verse id="9">Han hadde fire ugifte døtre som hadde profetisk gave.</verse><verse id="10">Mens vi nå ble der i flere dager, kom en profet ved navn Agabus ned fra Judea.</verse><verse id="11">Da han kom til oss, tok han Paulus’ belte og bandt seg selv på hender og føtter, og han sa: Så sier Den Hellige Ånd: Slik skal jødene i Jerusalem binde den mannen som eier dette beltet, og utlevere ham til hedningene.</verse><verse id="12">Da vi hørte dette, ba vi ham, både vi og de som bodde der på stedet, at han ikke måtte dra opp til Jerusalem.</verse><verse id="13">Men Paulus svarte: Hvorfor gråter dere og knuser mitt hjerte? Jeg er beredt, ikke bare til å bli bundet, men også til å dø i Jerusalem for Herren Jesu navns skyld.</verse><verse id="14">Da han ikke lot seg overtale, slo vi oss til ro og sa: Skje Herrens vilje!</verse><verse id="15">Da disse dagene var gått, gjorde vi oss reiseklare og dro opp til Jerusalem.</verse><verse id="16">Sammen med oss reiste også noen av disiplene fra Cæsarea. De førte oss til en som hette Mnason, fra Kypros, en gammel disippel. Hos ham skulle vi bo.</verse><verse id="17">Da vi kom til Jerusalem, tok brødrene imot oss med glede.</verse><verse id="18">Neste dag gikk Paulus med oss til Jakob, og alle de eldste kom dit.</verse><verse id="19">Da han hadde hilst på dem, fortalte han hva Gud hadde gjort blant hedningene ved hans tjeneste, det ene etter det andre.</verse><verse id="20">Da de hørte det, priste de Gud. Så sa de til ham: Du ser, bror, at mange tusen blant jødene er kommet til troen, og alle er de nidkjære for loven.</verse><verse id="21">Men nå har de hørt om deg at du lærer frafall fra Moses blant de jødene som lever ute blant hedningene, og sier at de ikke skal omskjære sine barn eller følge de gamle skikkene.</verse><verse id="22">Hva er det da å gjøre? En stor mengde kommer til å samles, for de vil få høre at du er kommet hit.</verse><verse id="23">Gjør derfor som vi sier til deg: Vi har fire menn her som har et løfte på seg.</verse><verse id="24">Ta dem med deg og la deg rense sammen med dem. Betal du omkostningene for dem, så de kan få raket hodet! Da vil alle skjønne at det ikke er noe i det som de har hørt om deg, men at du selv lever slik at du holder loven.</verse><verse id="25">Men når det gjelder de hedningene som er kommet til troen, har vi sendt brev og vedtatt at de ikke skal holde noe slikt, men bare ta seg i vare for avgudsoffer og blod og det som er kvalt, og hor.</verse><verse id="26">Paulus tok da mennene med seg, og neste dag lot han seg rense sammen med dem. Så gikk han inn i templet for å si fra når renselsesdagene var fullført og offeret kunne bæres fram for hver enkelt av dem.</verse><verse id="27">Men da de sju dagene snart var til ende, fikk noen jøder fra Asia se ham i templet. De hisset opp hele folkemassen og grep fatt i ham.</verse><verse id="28">Og de skrek: Israelittiske menn, kom til hjelp! Her er mannen som alle steder lærer alle mot folket og loven og dette stedet. Han har til og med ført grekere inn i templet og vanhelliget dette hellige stedet.</verse><verse id="29">For de hadde før sett Trofimus fra Efesus ute i byen sammen med ham, og nå tenkte de at Paulus hadde ført ham inn i templet.</verse><verse id="30">Det ble da oppstyr i hele byen, og folket stimlet sammen. De grep Paulus og slepte ham utenfor templet. Og straks ble templets dører lukket.</verse><verse id="31">Mens de nå var i ferd med å ville slå ham i hjel, gikk det melding opp til den øverste høvedsmannen for vakten om at hele Jerusalem var i et røre.</verse><verse id="32">Han tok da straks med seg soldater og høvedsmenn, og skyndte seg ned til dem. Men da de så den øverste høvedsmannen og soldatene, holdt de opp med å slå Paulus.</verse><verse id="33">Den øverste høvedsmannen kom da bort til ham og lot ham gripe. Han ga ordre om at han skulle bindes med to lenker. Så spurte han hvem han var, og hva han hadde gjort.</verse><verse id="34">Men i folkemengden ropte noen ett, andre noe annet. Og da han ikke kunne få skikkelig beskjed på grunn av oppstyret, bød han at Paulus skulle føres inn i festningen.</verse><verse id="35">Men da han kom til trappene, trengte hopen så voldsomt på at soldatene måtte bære ham,</verse><verse id="36">for hele folkemassen fulgte etter og skrek: Bort med ham!</verse><verse id="37">Da nå Paulus skulle føres inn i festningen, sier han til den øverste høvedsmannen: Er det tillatt å si deg noe? Men han sa: Kan du gresk?</verse><verse id="38">Du er altså ikke den egypteren som for en tid siden fikk i stand et opprør og førte de fire tusen snikmorderne ut i ørkenen?</verse><verse id="39">Da sa Paulus: Jeg er jøde, fra Tarsus, borger av en ikke ukjent by i Kilikia. Men jeg ber deg: Gi meg lov til å tale til folket!</verse><verse id="40">Da han ga ham lov til det, stilte Paulus seg på trappen og ga tegn med hånden til folket. Det ble da helt stille, og han talte til dem på det hebraiske språk og sa:</verse></chapter><chapter id="22"><verse id="1">Brødre og fedre! Hør på det jeg nå har å si til mitt forsvar.</verse><verse id="2">Da de hørte at han talte til dem på det hebraiske språk, holdt de seg enda mer stille. Han sier da:</verse><verse id="3">Jeg er jøde, født i Tarsus i Kilikia, men oppfostret i denne byen. Ved Gamaliels føtter ble jeg opplært etter de strenge kravene i den lov som vi har fra fedrene. Og jeg var nidkjær for Gud, som dere alle er i dag.</verse><verse id="4">Denne Veien forfulgte jeg til døden, og jeg bandt og kastet i fengsel både menn og kvinner.</verse><verse id="5">Det kan både ypperstepresten og hele eldsterådet bevitne. Av dem fikk jeg også brev med til brødrene i Damaskus, og jeg reiste dit for å føre dem som var der, i lenker til Jerusalem, for at de skulle bli straffet.</verse><verse id="6">Men da jeg var på veien og nærmet meg Damaskus, da strålte plutselig ved middagstider et sterkt lys fra himmelen om meg.</verse><verse id="7">Og jeg falt til jorden og hørte en røst som sa til meg: Saul, Saul, hvorfor forfølger du meg?</verse><verse id="8">Jeg svarte: Hvem er du, Herre? Og han sa til meg: Jeg er Jesus fra Nasaret, han som du forfølger.</verse><verse id="9">De som var med meg, så lyset, men røsten av ham som talte til meg, hørte de ikke.</verse><verse id="10">Jeg sa da: Hva skal jeg gjøre, Herre? Og Herren sa til meg: Reis deg opp og gå inn i Damaskus! Der skal det bli talt til deg om alt det du er bestemt til å gjøre.</verse><verse id="11">På grunn av glansen av dette lyset kunne jeg ikke se. De som var med meg, leide meg da ved hånden, og jeg kom inn til Damaskus.</verse><verse id="12">Og en mann ved navn Ananias, en gudfryktig mann etter loven, som hadde godt vitnesbyrd av alle jødene som bodde der,</verse><verse id="13">kom til meg, stilte seg foran meg og sa: Saul, bror, se opp! Og i samme stund fikk jeg synet igjen og så opp på ham.</verse><verse id="14">Han sa til meg: Våre fedres Gud har utvalgt deg til å kjenne hans vilje og til å se Den Rettferdige og høre røsten av hans munn.</verse><verse id="15">For du skal være hans vitne for alle mennesker om det du har sett og hørt.</verse><verse id="16">Og nå, hva venter du på? Stå opp og la deg døpe og få dine synder vasket bort, idet du påkaller hans navn!</verse><verse id="17">Da jeg så var vendt tilbake til Jerusalem og ba i templet, skjedde det meg at jeg kom i en henrykkelse.</verse><verse id="18">Jeg så ham, og han sa til meg: Skynd deg og dra i hast ut av Jerusalem! For de kommer ikke til å ta imot ditt vitnesbyrd om meg.</verse><verse id="19">Da sa jeg: Herre, de vet selv at jeg rundt om i synagogene fengslet og pisket dem som trodde på deg.</verse><verse id="20">Og da blodet av Stefanus, ditt vitne, ble utgytt, sto jeg også der og samtykte i drapet på ham, og tok vare på klærne til dem som slo ham i hjel.</verse><verse id="21">Men han sa til meg: Dra ut! For jeg vil sende deg til hedningefolk langt borte.</verse><verse id="22">Helt til han hadde sagt dette, hørte de på ham. Men nå ropte de med høy røst og sa: Bort fra jorden med ham! Han burde ikke få leve!</verse><verse id="23">De skrek og rev kappene av seg og kastet støv opp i luften.</verse><verse id="24">Da befalte den øverste høvedsmannen at han skulle føres inn i festningen. Han ga ordre om at de skulle forhøre ham under hudstrykning, så de kunne få vite grunnen til at de skrek slik mot ham.</verse><verse id="25">Men da de hadde spent ham fast for å hudstryke ham, sa Paulus til høvedsmannen som sto der: Har dere lov til å hudstryke en romersk borger, og det uten dom?</verse><verse id="26">Da høvedsmannen hørte det, gikk han til den øverste høvedsmannen og meldte det, og sa: Hva er det du er i ferd med å gjøre? Denne mannen er jo romersk borger!</verse><verse id="27">Den øverste høvedsmannen gikk da selv til Paulus og spurte: Si meg, er du romersk borger? Han svarte: Ja.</verse><verse id="28">Den øverste høvedsmannen sa: Jeg har kjøpt denne borgerretten for en stor sum penger! Paulus svarte: Men jeg er endog født til den!</verse><verse id="29">De som skulle ha forhørt ham, gikk da straks fra ham. Men da den øverste høvedsmannen hadde fått vite at han var romersk borger, ble også han redd, fordi han hadde bundet ham.</verse><verse id="30">Men neste dag ville han ha nøyaktig kjennskap til hva det var judeerne anklaget ham for. Han løste ham da fra lenkene og befalte at yppersteprestene og hele Rådet skulle komme sammen. Så førte han Paulus ned og stilte ham fram for dem.</verse></chapter><chapter id="23"><verse id="1">Paulus så da fast på Rådet og sa: Brødre! Med fullgod samvittighet har jeg levd mitt liv for Gud like til denne dag.</verse><verse id="2">Ypperstepresten Ananias bød da dem som sto der, å slå ham på munnen.</verse><verse id="3">Da sa Paulus til ham: Gud skal slå deg, din kalkede vegg! Her sitter du for å dømme meg etter loven, og så bryter du loven ved å befale at de skal slå meg?</verse><verse id="4">De som sto der, sa da: Skjeller du ut Guds yppersteprest?</verse><verse id="5">Og Paulus sa: Jeg visste ikke, brødre, at det var ypperstepresten. Det står jo skrevet: Mot en høvding blant ditt folk skal du ikke bruke ukvemsord.</verse><verse id="6">Da nå Paulus visste at den ene delen av dem var saddukeere og den andre delen fariseere, ropte han ut i Rådet: Brødre! Jeg er en fariseer, sønn av fariseere! Det er for håp om de dødes oppstandelse at jeg står her for retten!</verse><verse id="7">Da han sa dette, ble det strid mellom fariseerne og saddukeerne, og hopen delte seg.</verse><verse id="8">For saddukeerne sier at det ikke er noen oppstandelse, heller ikke noen engel eller ånd, men fariseerne lærer begge deler.</verse><verse id="9">Det ble nå rop og skrik, og noen skriftlærde av fariseerpartiet sto fram og tok striden opp. De sa: Vi finner ikke noe ondt hos dette mennesket! Tenk om det var en ånd som talte til ham, eller en engel?</verse><verse id="10">Striden ble nå så voldsom at den øverste høvedsmannen fryktet for at Paulus skulle bli slitt i stykker av dem. Han bød derfor soldatene å gå ned og rive ham fra dem og føre ham inn i festningen.</verse><verse id="11">Men natten etter sto Herren for ham og sa: Vær frimodig! Likesom du har vitnet om meg i Jerusalem, slik er det nødvendig at du også vitner i Roma.</verse><verse id="12">Men da det var blitt dag, fikk judeerne i stand en sammensvergelse, og forbannet seg på at de verken ville ete eller drikke før de hadde drept Paulus.</verse><verse id="13">Det var mer enn førti menn som var med i denne sammensvergelsen.</verse><verse id="14">Disse gikk til yppersteprestene og de eldste og sa: Med en ed har vi forbannet oss på at vi ikke skal smake mat før vi har drept Paulus!</verse><verse id="15">Nå må dere sammen med Rådet gjøre det klart for den øverste høvedsmann at han skal føre ham ned til dere, som om dere ville undersøke hans sak nøyere. Så holder vi oss klar til å drepe ham før han når fram.</verse><verse id="16">Men Paulus’ søstersønn fikk høre om dette bakholdet. Han gikk av sted og kom inn i festningen og fortalte det til Paulus.</verse><verse id="17">Da kalte Paulus en av høvedsmennene til seg og sa: Før denne unge mannen til den øverste høvedsmannen! For han har noe å melde ham.</verse><verse id="18">Han tok ham da med seg og førte ham til den øverste høvedsmannen og sa: Fangen Paulus kalte meg til seg og ba meg føre denne unge mannen til deg, for han har noe å si deg.</verse><verse id="19">Den øverste høvedsmannen tok ham da ved hånden og trakk ham til side. Så spurte han ham: Hva er det du har å fortelle meg?</verse><verse id="20">Han sa da: Judeerne har avtalt å be deg om å føre Paulus ned til Rådet i morgen, som om det ville undersøke saken hans nøyere.</verse><verse id="21">Men du må ikke la deg overtale av dem. For mer enn førti menn av dem ligger i bakhold mot ham, og de har forbannet seg på at de verken vil ete eller drikke før de har drept ham. Nå holder de seg klar og venter på at du skal gi tilsagn om dette.</verse><verse id="22">Den øverste høvedsmannen lot da den unge mannen gå og bød ham: Du må ikke si til noen at du har latt meg få vite dette.</verse><verse id="23">Han kalte så til seg to av høvedsmennene og sa: La to hundre soldater holde seg klar til å dra til Cæsarea fra den tredje time på natten, sammen med sytti hestfolk og to hundre skyttere.</verse><verse id="24">Og han bød dem også at de skulle skaffe ridedyr så de kunne la Paulus ri på dem og føre ham trygt fram til landshøvdingen Feliks.</verse><verse id="25">Og han skrev et brev med dette innholdet:</verse><verse id="26">Klaudius Lysias hilser den mektige landshøvding Feliks.</verse><verse id="27">Denne mannen, som var grepet av jødene og nær ved å bli drept av dem, ham fridde jeg ut. Jeg kom til med soldatene, etter at jeg hadde fått vite at han var romersk borger.</verse><verse id="28">Da jeg ville vite hva de hadde å anklage ham for, førte jeg ham ned for deres Råd.</verse><verse id="29">Jeg fant da ut at anklagen gjaldt noen stridsspørsmål i deres lov, men at det ikke var noen anklage mot ham som gjorde ham skyldig til død eller fengsel.</verse><verse id="30">Nå har jeg fått melding om at det er laget en sammensvergelse mot mannen. Derfor sender jeg ham uten opphold til deg. Jeg har også pålagt dem som anklager ham, at de skal henvende seg til deg angående saken.</verse><verse id="31">Soldatene tok da Paulus, slik det var blitt pålagt dem, og førte ham til Antipatris om natten.</verse><verse id="32">Dagen etter lot de hestfolket dra videre med ham, mens de selv vendte tilbake til festningen.</verse><verse id="33">De kom da til Cæsarea og lot landshøvdingen få brevet, og førte også Paulus fram for ham.</verse><verse id="34">Da han hadde lest brevet, spurte han hva land han var fra. Da han hadde fått vite at han var fra Kilikia, sa han:</verse><verse id="35">Jeg skal forhøre deg når anklagerne dine er kommet til stede. Og han bød at han skulle bli holdt i varetekt i Herodes’ borg.</verse></chapter><chapter id="24"><verse id="1">Fem dager senere kom ypperstepresten Ananias dit med noen av de eldste og en sakfører, Tertullus. Disse fremførte for landshøvdingen sin anklage mot Paulus.</verse><verse id="2">Han ble da kalt fram, og Tertullus begynte på anklagen mot ham og sa: Mektigste Feliks! Takket være deg har vi fred og ro, og ved din omsorg nyter dette folket godt av forbedringer</verse><verse id="3">på alle måter og alle steder. Dette skjønner vi på med stor takknemlighet.</verse><verse id="4">Men for at jeg ikke skal hefte deg for lenge, ber jeg deg at du i din mildhet vil høre på det vi i korthet vil si.</verse><verse id="5">For vi har funnet ut at denne mannen er en pest og en oppvigler blant alle jødene rundt om i verden. Han er en leder for nasareernes sekt.</verse><verse id="6">Han har til og med forsøkt å vanhellige templet. Derfor grep vi ham og ville dømme ham etter vår lov.</verse><verse id="7">Men Lysias, den øverste høvedsmannen, rev ham med vold og makt ut av våre hender og førte ham bort.</verse><verse id="8">Og han befalte hans anklagere å gå til deg. Om du nå vil undersøke saken, kan du av mannen selv få bekreftet alt det vi anklager ham for.</verse><verse id="9">Jødene støttet ham, og sa at det forholdt seg slik.</verse><verse id="10">Landshøvdingen ga Paulus et tegn at han kunne tale. Han svarte: Da jeg vet at du i mange år har vært dommer for dette folket, fører jeg mitt forsvar med frimodighet.</verse><verse id="11">Du kan lett få bekreftet at det ikke er mer enn tolv dager siden jeg kom opp til Jerusalem for å tilbe.</verse><verse id="12">Verken i templet eller i synagogene eller rundt om i byen har de funnet at jeg talte med noen, eller at jeg oppviglet folket.</verse><verse id="13">Heller ikke kan de bevise for deg de andre anklagene de har imot meg.</verse><verse id="14">Men det vedgår jeg for deg, at etter den Veien som de kaller en sekt, tjener jeg våre fedres Gud slik at jeg tror alt det som er skrevet i loven og i profetene.</verse><verse id="15">Og jeg har det håp til Gud, som også disse selv venter på, at det skal finne sted en oppstandelse både av rettferdige og urettferdige.</verse><verse id="16">Derfor legger jeg selv vinn på alltid å ha en uskadd samvittighet for Gud og mennesker.</verse><verse id="17">Etter flere års forløp kom jeg for å overbringe kjærlighetsgaver til mitt folk, og for å ofre.</verse><verse id="18">Mens jeg var i ferd med dette, etter at jeg hadde renset meg, fant de meg i templet. Det var ikke noe oppløp eller noe oppstyr.</verse><verse id="19">Men det var noen jøder fra Asia der, og disse burde stå fram for deg, og anklage meg om de hadde noe å si på meg.</verse><verse id="20">Eller la disse selv si hva skyld de fant hos meg da jeg sto for Rådet.</verse><verse id="21">Det måtte da være den ene setningen jeg ropte da jeg sto iblant dem: Det er for de dødes oppstandelse jeg i dag står for retten iblant dere!</verse><verse id="22">Men Feliks utsatte saken, for han hadde nøye kjennskap til Veien. Og han sa: Når øverste høvedsmann Lysias kommer hit ned, skal jeg ta stilling til saken mellom dere.</verse><verse id="23">Han bød høvedsmannen at Paulus skulle holdes i varetekt og bli mildt behandlet. De skulle ikke hindre noen av hans egne fra å være til tjeneste for ham.</verse><verse id="24">Etter noen dager kom Feliks sammen med sin kone Drusilla*, som var jødinne. Han sendte bud etter Paulus og hørte ham vitne om troen på Jesus som Messias.</verse><verse id="25">Men da han talte om rettferdighet og avhold og den kommende dom, ble Feliks forferdet og sa: Gå bort for denne gangen! Når jeg får tid, skal jeg sende bud på deg igjen.</verse><verse id="26">Samtidig håpet han at han skulle få penger av Paulus. Derfor sendte han ofte bud etter ham og talte med ham.</verse><verse id="27">Da to år var gått, fikk Feliks til ettermann Porcius Festus, og da Feliks gjerne ville vinne takk av jødene, lot han Paulus være igjen der i lenker.</verse></chapter><chapter id="25"><verse id="1">Tre dager etter at Festus hadde tiltrådt sitt embete som landshøvding, dro han opp til Jerusalem fra Cæsarea.</verse><verse id="2">Yppersteprestene og jødenes fremste menn førte da fram for ham sine anklager mot Paulus, og kom med en anmodning til ham.</verse><verse id="3">De ba ham vise dem den gunst å la Paulus bli hentet til Jerusalem. For de ville ligge i bakhold for å drepe ham på veien.</verse><verse id="4">Men Festus svarte da at Paulus ble holdt i varetekt i Cæsarea, og at han selv snart skulle dra dit ned.</verse><verse id="5">Han sa: De av dere som har myndighet til det, kan da dra ned sammen med meg. Om det er noe galt med denne mannen, kan de da fremføre sin anklage imot ham.</verse><verse id="6">Han ble der ikke mer enn åtte - ti dager før han reiste ned til Cæsarea igjen. Dagen etter satte han seg på dommersetet og bød at Paulus skulle føres fram.</verse><verse id="7">Da han var kommet inn, stilte de jødene som var kommet fra Jerusalem, seg rundt ham og fremførte mange svære anklager mot ham. Men de var ikke i stand til å bevise dem.</verse><verse id="8">Og Paulus forsvarte seg og sa: Verken mot jødenes lov eller mot templet eller mot keiseren har jeg forbrutt meg.</verse><verse id="9">Men da Festus gjerne ville vinne takk av jødene, svarte han Paulus og sa: Er du villig til å dra opp til Jerusalem og der få dom av meg i denne saken?</verse><verse id="10">Men Paulus sa: Jeg står for keiserens domstol. Der har jeg rett til å bli dømt. Mot jødene har jeg ikke gjort noen urett. Det vet du også meget vel.</verse><verse id="11">Har jeg begått urett, og har jeg gjort noe som fortjener døden, så ber jeg meg ikke fri for å dø. Men er det ikke noe i det som disse anklager meg for, da kan ingen overgi meg til dem bare for å gjøre dem til lags. Jeg innanker saken min for keiseren.</verse><verse id="12">Festus talte da med sine rådgivere, og svarte så: For keiseren har du innanket din sak, til keiseren skal du fare.</verse><verse id="13">Noen dager senere kom kong Agrippa* og Berenike** til Cæsarea for å hilse på Festus.</verse><verse id="14">Da de nå hadde vært der i flere dager, fortalte Festus kongen om Paulus og sa: Her er en mann som Feliks lot være igjen som fange.</verse><verse id="15">Da jeg kom til Jerusalem, førte yppersteprestene og jødenes eldste anklage mot ham og ba om å få ham dømt.</verse><verse id="16">Jeg svarte dem da at det ikke er skikk og bruk hos romerne å overgi noe menneske til noen. Den anklagede må først bli stilt fram for sine anklagere og få anledning til å forsvare seg mot klagemålet.</verse><verse id="17">Da de så var kommet sammen her, utsatte jeg ikke saken, men satte meg neste dag på dommersetet og bød at mannen skulle føres fram.</verse><verse id="18">Men da anklagerne sto omkring ham, hadde de ikke noen forbrytelse å anklage ham for, slik jeg hadde tenkt meg,</verse><verse id="19">men de hadde noen stridsspørsmål med ham om deres egen religion, og om en som hette Jesus, som var død, men som Paulus sa var i live.</verse><verse id="20">Da jeg nå var i villrede angående denne striden, spurte jeg om han ville reise til Jerusalem og der få dom i saken.</verse><verse id="21">Men Paulus anket saken for å bli holdt i varetekt til keiserens avgjørelse forelå. Jeg bød da at han skulle bli holdt i varetekt til jeg kunne sende ham til keiseren.</verse><verse id="22">Agrippa sa da til Festus: Jeg vil også gjerne høre denne mannen. Han svarte: I morgen skal du få høre ham.</verse><verse id="23">Dagen etter kom Agrippa og Berenike med stor prakt og gikk inn i salen med de øverste høvedsmennene og de fremste mennene i byen. Etter befaling fra Festus ble så Paulus ført fram.</verse><verse id="24">Festus sier da: Kong Agrippa og alle dere menn her som er samlet med oss! Her ser dere denne mannen. Hele hopen av jøder har vendt seg til meg angående ham, både i Jerusalem og her, og de roper at han ikke må få leve lenger.</verse><verse id="25">Men jeg kom til at han ikke hadde gjort noe som fortjener døden. Og da han også selv har innanket saken sin for keiseren, satte jeg meg fore å sende ham dit.</verse><verse id="26">Men jeg har ikke noe pålitelig å skrive til min herre om ham. Derfor har jeg nå ført ham fram for dere, og særlig for deg, kong Agrippa, for at jeg kan ha noe å skrive når han er blitt forhørt.</verse><verse id="27">For jeg synes det er meningsløst å sende en fange uten å gi opplysning om anklagene mot ham.</verse></chapter><chapter id="26"><verse id="1">Agrippa sa da til Paulus: Du har lov til å tale om deg selv! Da rakte Paulus ut sin hånd og begynte sin forsvarstale:</verse><verse id="2">Kong Agrippa! Jeg akter meg lykkelig at det er overfor deg jeg i dag skal forsvare meg mot alt det som jødene anklager meg for.</verse><verse id="3">For du har meget god kjennskap til alle skikker og lærespørsmål blant jødene. Derfor ber jeg deg at du vil høre tålmodig på meg.</verse><verse id="4">Alle jøder kjenner mitt liv, for helt fra ungdommen av har jeg levd blant folket mitt og i Jerusalem.</verse><verse id="5">De kjenner til fra før - om de bare ville komme fram med sitt vitnesbyrd - at jeg fra begynnelsen av har levd som fariseer, det strengeste partiet av vår gudsdyrkelse.</verse><verse id="6">Og nå står jeg her og skal dømmes fordi jeg setter mitt håp til det løftet som Gud har gitt til fedrene,</verse><verse id="7">det som vårt tolvstammefolk under uopphørlig gudstjeneste natt og dag håper å vinne fram til. For dette håpet, konge, blir jeg anklaget, og det av jøder!</verse><verse id="8">Hvorfor bedømmes det som utrolig hos dere at Gud reiser opp døde?</verse><verse id="9">Jeg for min del mente at det var min plikt å kjempe mot Jesu, nasareerens navn.</verse><verse id="10">Det gjorde jeg da også i Jerusalem. Jeg fikk fullmakt fra yppersteprestene og kastet mange av de hellige i fengsel, og når de ble dødsdømt, ga jeg min stemme for det.</verse><verse id="11">Omkring i alle synagogene tvang jeg dem ofte ved pinsler til å spotte. Og jeg raste slik imot dem at jeg forfulgte dem like til byer i utlandet.</verse><verse id="12">Under dette dro jeg også til Damaskus med fullmakt og oppdrag fra yppersteprestene.</verse><verse id="13">Men midt på dagen så jeg på veien, konge, et lys fra himmelen, klarere enn solen, stråle om meg og om dem som reiste sammen med meg.</verse><verse id="14">Vi falt alle til jorden, og jeg hørte en røst si til meg på hebraisk: Saul, Saul, hvorfor forfølger du meg? Det blir hardt for deg å stampe mot brodden.</verse><verse id="15">Jeg sa da: Hvem er du, Herre? Og Herren sa: Jeg er Jesus, han som du forfølger.</verse><verse id="16">Men reis deg opp og stå på dine føtter! For derfor viste jeg meg for deg: for å utvelge deg til tjener og vitne, både om det du har sett og om det jeg vil vise deg.</verse><verse id="17">Jeg frir deg ut fra ditt folk og fra hedningene, som jeg sender deg til,</verse><verse id="18">for at du skal åpne deres øyne, så de kan vende seg fra mørke til lys og fra Satans makt til Gud, for at de kan få syndenes forlatelse og arvedel blant dem som er helliget ved troen på meg.</verse><verse id="19">Derfor, kong Agrippa, ble jeg ikke ulydig mot det himmelske synet.</verse><verse id="20">Men både for dem i Damaskus først og i Jerusalem og i hele Judeas land og for hedningene forkynte jeg at de skulle fatte et annet sinn og omvende seg til Gud og gjøre gjerninger som er omvendelsen verdige.</verse><verse id="21">På grunn av disse tingene grep noen jøder meg i templet og prøvde å slå meg i hjel.</verse><verse id="22">Så har jeg da fått hjelp av Gud og står til denne dag og vitner både for liten og stor, og jeg sier ikke noe annet enn det profetene og Moses har sagt skulle skje,</verse><verse id="23">at Messias skulle lide, og at han som den første av de dødes oppstandelse skulle forkynne lys for folket og for hedningene.</verse><verse id="24">Men da han sa dette i sin forsvarstale, sa Festus med høy røst: Du er fra forstanden, Paulus! Din store lærdom driver deg til vanvidd!</verse><verse id="25">Men han sier: Jeg er ikke fra forstanden, mektigste Festus! Men jeg taler sanne og sindige ord.</verse><verse id="26">Kongen kjenner til disse tingene, og til ham taler jeg også frimodig. For jeg kan ikke tro at noe av dette er ukjent for ham, det er jo ikke skjedd i en avkrok.</verse><verse id="27">Kong Agrippa, tror du profetene? Jeg vet at du tror!</verse><verse id="28">Men Agrippa sa til Paulus: Det mangler lite på at du overtaler meg til å bli en kristen!</verse><verse id="29">Paulus sa da: Jeg ville ønske til Gud, enten det mangler lite eller mye, at ikke bare du, men også alle som hører meg i dag, måtte bli slik som jeg, med unntak av disse lenkene.</verse><verse id="30">Da sto kongen opp, og landshøvdingen og Berenike og de som satt der sammen med dem.</verse><verse id="31">De trakk seg tilbake og talte med hverandre og sa: Denne mannen gjør ikke noe som fortjener død eller lenker.</verse><verse id="32">Og Agrippa sa til Festus: Denne mannen kunne ha vært løslatt, om han ikke hadde innanket saken sin for keiseren.</verse></chapter><chapter id="27"><verse id="1">Da det var avgjort at vi skulle seile av sted til Italia, overga de både Paulus og noen andre fanger til en høvedsmann som hette Julius. Han tilhørte den keiserlige hæravdelingen.</verse><verse id="2">Vi gikk om bord i et skip fra Adramyttium som skulle seile til havnene langs Asia-landet. Så dro vi av sted. Sammen med oss var Aristarkus, en makedonier fra Tessalonika.</verse><verse id="3">Den andre dagen kom vi inn til Sidon. Julius, som behandlet Paulus med vennlighet, ga ham lov til å gå til venner og nyte godt av deres omsorg.</verse><verse id="4">Derfra dro vi videre og seilte i le av Kypros, fordi vinden var imot.</verse><verse id="5">Etter at vi hadde seilt over havet utenfor Kilikia og Pamfylia, kom vi til Myra i Lykia.</verse><verse id="6">Der fant høvedsmannen et skip fra Aleksandria som skulle til Italia, og han førte oss om bord i det.</verse><verse id="7">I mange dager gikk det nå tregt med seilingen. Vi vant med nød og neppe fram imot Knidos. Da vi ikke kunne komme videre på grunn av vinden, seilte vi i le av Kreta rundt Kapp Salmone.</verse><verse id="8">Det var så vidt vi kom oss forbi der, men omsider nådde vi et sted som heter Godhavn, like ved byen Lasea.</verse><verse id="9">Det var gått lang tid, og det var blitt farlig å ferdes på sjøen fordi det allerede var over fasten*. Paulus advarte dem derfor</verse><verse id="10">og sa: Menn, jeg ser at denne sjøreisen vil medføre skade og stort tap ikke bare på last og skip, men også for livet vårt.</verse><verse id="11">Men høvedsmannen satte mer lit til styrmannen og skipperen enn til det som Paulus sa.</verse><verse id="12">Og da havnen ikke egnet seg så godt for vinteropplag, ble de fleste enige om at de skulle seile videre derfra. En ville prøve om en kunne nå fram og ta vinterhavn i Føniks, en annen havn på Kreta, som vender mot sørvest og nordvest.</verse><verse id="13">Da det nå begynte å blåse en svak sønnavind, tenkte de at de kunne gjennomføre det de hadde satt seg fore. De lettet anker, og seilte langs Kreta, nær land.</verse><verse id="14">Men ganske snart kom det en sterk virvelvind som de kaller eurakylon, og kastet seg ned fra øya.</verse><verse id="15">Skipet ble feid av sted og kunne ikke holdes opp mot vinden. Vi ga da opp og lot oss drive.</verse><verse id="16">Da vi kom i le av en liten øy som hette Klauda, var det bare så vidt vi fikk berget livbåten.</verse><verse id="17">Da de hadde fått den om bord, grep de til nødhjelp og surret tau om skipet. De var nå redde for å drive ned på Syrten, og slapp ut drivankeret og drev av sted.</verse><verse id="18">Vi ble nå kastet omkring av stormen, og den følgende dagen begynte de å kaste lasten over bord.</verse><verse id="19">Den tredje dagen kastet vi med egne hender skipsutstyret i sjøen.</verse><verse id="20">Da verken sol eller stjerner viste seg på flere dager, og det veldige uværet fortsatte, var det fra nå av forbi med alt håp om redning.</verse><verse id="21">Nå hadde de ikke fått mat i seg på lenge, og Paulus sto fram iblant dem og sa: Menn, dere burde ha hørt på meg og ikke seilt ut fra Kreta, så hadde dere spart dere for denne skaden og dette tapet!</verse><verse id="22">Men nå ber jeg dere være ved godt mot, for ikke en sjel iblant dere skal gå tapt, men bare skipet.</verse><verse id="23">For i natt sto det for meg en engel fra den Gud som jeg tilhører og som jeg tjener,</verse><verse id="24">og sa: Frykt ikke, Paulus! Du må stå fram for keiseren. Og se, Gud har gitt deg alle dem som seiler med deg, som gave.</verse><verse id="25">Vær derfor ved godt mot, menn! For jeg stoler på Gud at det skal gå slik som det er sagt meg.</verse><verse id="26">Men vi skal strande på en eller annen øy.</verse><verse id="27">Da den fjortende natten var kommet, og vi drev omkring i Adriaterhavet, skjønte sjøfolkene midt på natten at det bar mot land.</verse><verse id="28">Da de loddet, fant de tjue favner. Men da de kom et lite stykke lenger og loddet igjen, fant de femten favner.</verse><verse id="29">Da de fryktet for at de kanskje kunne støte på skjær, kastet de fire ankere ut fra akterstavnen, og ønsket bare at det måtte bli dag.</verse><verse id="30">Men sjøfolkene ville prøve å rømme bort fra skipet. De firte livbåten ned på sjøen under det påskudd at de ville legge anker ut fra forstavnen.</verse><verse id="31">Da sa Paulus til høvedsmannen og soldatene: Dersom ikke disse blir om bord i skipet, kan dere ikke bli reddet.</verse><verse id="32">Da kappet soldatene tauene på livbåten og lot den drive bort.</verse><verse id="33">Da det led mot dag, oppfordret Paulus alle til å spise. Og han sa: I dag er det den fjortende dagen dere har gått i spenning uten mat, uten å ta noe til dere.</verse><verse id="34">Derfor ber jeg dere å ta føde til dere, for det hører med til deres frelse. For det skal ikke falle et hår av hodet på noen iblant dere.</verse><verse id="35">Da han hadde sagt dette, tok han et brød, takket Gud for alles øyne og brøt det og begynte å spise.</verse><verse id="36">Da fikk de alle nytt mot, og de tok selv føde til seg.</verse><verse id="37">Vi var i alt to hundre og syttiseks sjeler på skipet.</verse><verse id="38">Da de var blitt mette, lettet de skipet ved å kaste matvarene på sjøen.</verse><verse id="39">Da det ble dag, kjente de ikke landet, men de ble var en vik med en sandstrand. Der bestemte de seg for å sette skipet på land, om det var mulig.</verse><verse id="40">De kappet da ankrene og lot dem gå i sjøen. De løste også de tauene som de hadde surret rorene med. Så heiste de forseilet for vinden, og styrte mot stranden.</verse><verse id="41">Men de drev inn mot en grunne som hadde dypt vann på begge sider. Her støtte de på med skipet. Forskipet satte seg fast og sto urørlig, men akterskipet ble etter hvert slått i stykker av de kraftige brenningene.</verse><verse id="42">Soldatene ville nå drepe fangene, for at ikke noen av dem skulle svømme bort og rømme.</verse><verse id="43">Men høvedsmannen, som ville berge Paulus, hindret dem i å utføre planen. Han befalte at de som kunne svømme, først skulle kaste seg ut og komme seg på land.</verse><verse id="44">Så skulle de andre komme etter, noen på planker og andre på vrakrester. På den måten fikk alle berget seg i land.</verse></chapter><chapter id="28"><verse id="1">Da vi nå var reddet, fikk vi vite at øya hette Malta.</verse><verse id="2">Innbyggerne der viste ikke liten vennlighet mot oss. De tente et bål og tok seg av oss alle sammen, da det hadde begynt å regne og var kaldt.</verse><verse id="3">Paulus hadde sanket sammen en haug med kvister og lagt på bålet. Da krøp det en orm ut på grunn av heten og bet seg fast i hånden hans.</verse><verse id="4">Da innbyggerne så dyret henge ned fra hånden hans, sa de til hverandre: Denne mannen er sikkert en morder, siden Rettferdigheten ikke lar ham leve enda han er reddet fra havet.</verse><verse id="5">Men han ristet dyret av seg inn i ilden, uten å ha noe men av det.</verse><verse id="6">De ventet da at han skulle hovne opp eller falle død om med det samme. Da de hadde ventet lenge, og så at det ikke skjedde noe usedvanlig med ham, kom de på andre tanker, og sa at han var en gud!</verse><verse id="7">I nærheten av dette stedet lå det en gård, som tilhørte en mann som hette Publius og var den fremste mannen på øya. Han tok imot oss og viste oss vennlighet og gjestfrihet i tre dager.</verse><verse id="8">Nettopp da lå far til Publius meget syk av feber og dysenteri. Paulus gikk da inn til ham og ba og la hendene på ham og helbredet ham.</verse><verse id="9">Da dette var skjedd, kom også andre der på øya som var syke, og ble helbredet.</verse><verse id="10">De viste oss også stor ære, og da vi skulle dra derfra, førte de om bord i skipet det vi kunne ha bruk for.</verse><verse id="11">Etter tre måneder seilte vi videre med et skip som hadde ligget i vinteropplag ved øya. Det var fra Aleksandria og hadde Tvillingene* som skipsmerke.</verse><verse id="12">Senere anløp vi Syrakus og ble der i tre dager.</verse><verse id="13">Derfra reiste vi langs kysten til vi kom til Regium. Dagen etter ble det sønnavind, så vi kom til Puteoli etter to dagers seilas.</verse><verse id="14">Her fant vi brødre. De ba oss å bli sju dager hos dem, og så fortsatte vi til Roma.</verse><verse id="15">Brødrene der hadde fått høre om oss, og møtte oss helt ute ved Forum Appii og Tres Tabernæ. Da Paulus så brødrene, takket han Gud og fattet mot.</verse><verse id="16">Da vi nå var kommet til Roma, overga høvedsmannen fangene til høvdingen for livvakten. Men Paulus fikk lov til å bo for seg selv sammen med den soldaten som holdt vakt over ham.</verse><verse id="17">Etter tre dager kalte han sammen de fremste menn blant jødene der i byen. Da de var kommet sammen, sa han til dem: Mine brødre! Jeg som ikke har gjort noe imot vårt folk eller våre fedres skikker, ble i Jerusalem overgitt som fange i romernes hender.</verse><verse id="18">Da de hadde forhørt meg, ville de løslate meg, fordi jeg ikke hadde gjort noe som fortjente dødsstraff.</verse><verse id="19">Men da jødene satte seg imot det, ble jeg nødt til å innanke saken min for keiseren. Men det betyr ikke at jeg retter noen anklage mot folket mitt.</verse><verse id="20">Av denne grunn har jeg da bedt dere hit for å møte dere og tale med dere. For det er for Israels håps skyld jeg bærer denne lenken.</verse><verse id="21">De sa da til ham: Vi har ikke fått noe brev om deg fra Judea. Heller ikke er det kommet brødre hit som har meldt fra eller sagt noe ondt om deg.</verse><verse id="22">Men vi vil gjerne få høre hva du mener, for vi kjenner til at denne sekten overalt møter motsigelse.</verse><verse id="23">Etter at de da hadde avtalt en dag med ham, kom enda flere til ham i hans herberge. Han la da ut for dem og vitnet om Guds rike, og søkte å overbevise dem om Jesus ut fra Mose lov og profetene, fra tidlig morgen til sen kveld.</verse><verse id="24">Noen ble overbevist ved det han sa, men andre var vantro.</verse><verse id="25">De gikk så fra hverandre i uenighet, etter at Paulus hadde sagt dette ene ordet: Rett talte Den Hellige Ånd ved profeten Jesaja til deres fedre</verse><verse id="26">da han sa: Gå til dette folket og si: Dere skal høre og høre og ikke forstå, dere skal se og se og ikke skjønne!</verse><verse id="27">For dette folks hjerte er blitt sløvt, deres ører er blitt tunghørte og sine øyne har de lukket igjen så de ikke skal se med øynene, ikke høre med ørene, ikke forstå med hjertet, og ikke omvende seg, så jeg kan få lege dem.</verse><verse id="28">Så skal dere da vite at denne Guds frelse er blitt sendt til hedningene, og de skal høre.</verse><verse id="29">Da han hadde sagt dette, gikk jødene bort mens de hadde et skarpt ordskifte seg imellom.</verse><verse id="30">To hele år ble Paulus i det herberget han hadde leid, og han tok imot alle som kom til ham.</verse><verse id="31">Han forkynte Guds rike og lærte om den Herre Jesus med all frimodighet, uten hindring.</verse></chapter></book><book id="45" name="Romerne" shortname="rom"><chapter id="1"><verse id="1">Paulus, Jesu Kristi tjener, kalt til apostel, utskilt for Guds evangelium,</verse><verse id="2">det som han forut har gitt løfte om ved sine profeter i hellige skrifter,</verse><verse id="3">om hans Sønn, han som etter kjødet er kommet av Davids ætt,</verse><verse id="4">og som etter hellighets Ånd er godtgjort å være Guds veldige Sønn ved oppstandelsen fra de døde, Jesus Kristus, vår Herre.</verse><verse id="5">Ved ham har vi fått nåde og apostelembete for å virke troens lydighet blant alle hedningefolkene, for hans navns skyld.</verse><verse id="6">Blant dem er også dere kalt til Jesus Kristus.</verse><verse id="7">- Til alle Guds elskede, kalte og hellige som er i Roma: Nåde være med dere og fred fra Gud, vår Far, og Herren Jesus Kristus.</verse><verse id="8">Først takker jeg min Gud ved Jesus Kristus for dere alle, for i hele verden blir det talt om deres tro.</verse><verse id="9">For Gud selv, som jeg tjener i min ånd i hans Sønns evangelium, han er mitt vitne på hvordan jeg stadig minnes dere i bønnene mine,</verse><verse id="10">og ber om at det endelig en gang ved Guds vilje må lykkes for meg å komme til dere.</verse><verse id="11">For jeg lengter etter å se dere, så jeg kunne la dere få del med meg i noen åndelig gave, slik at dere kan bli styrket.</verse><verse id="12">Det vil si: at vi kunne oppmuntres sammen med dere ved vår felles tro, deres og min.</verse><verse id="13">Jeg vil ikke, brødre, at dere skal være uvitende om at jeg ofte har satt meg fore å komme til dere, men helt til nå er jeg blitt hindret. Også hos dere ville jeg gjerne høste noen frukt av mitt arbeid, likesom blant de øvrige hedningefolk.</verse><verse id="14">Jeg står i gjeld både til grekere og barbarer, både til vise og uvise.</verse><verse id="15">Derfor er jeg for min del rede til å forkynne evangeliet også for dere i Roma.</verse><verse id="16">For jeg skammer meg ikke ved evangeliet, for det er en Guds kraft til frelse for hver den som tror, både for jøde først og så for greker.</verse><verse id="17">For i det åpenbares Guds rettferdighet av tro til tro. Som det står skrevet: Den rettferdige av tro, skal leve.</verse><verse id="18">For Guds vrede åpenbares fra himmelen over all ugudelighet og urettferdighet hos mennesker som holder sannheten nede i urettferdighet.</verse><verse id="19">For det en kan vite om Gud, ligger åpent for dem, for Gud har åpenbart det for dem.</verse><verse id="20">For hans usynlige vesen, både hans evige kraft og hans guddommelighet, har vært synlig fra verdens skapelse av. Det kjennes av hans gjerninger, for at de skal være uten unnskyldning.</verse><verse id="21">For enda de kjente Gud, æret eller takket de ham ikke som Gud. I stedet ble de tomme i sine tanker, og deres uforstandige hjerter ble formørket.</verse><verse id="22">Mens de ga seg ut for å være vise, ble de dårer.</verse><verse id="23">Og de byttet bort den uforgjengelige Guds herlighet mot et bilde, en avbildning av et forgjengelig menneske og av fugler og firbente dyr og krypdyr.</verse><verse id="24">Derfor overga også Gud dem i deres hjerters lyster til urenhet, til å vanære sine legemer seg imellom.</verse><verse id="25">De byttet bort Guds sannhet mot løgnen og æret og dyrket skapningen fremfor Skaperen, han som er lovprist i evighet. Amen.</verse><verse id="26">Derfor overga Gud dem til skammelige lidenskaper. Kvinnene* deres byttet om det naturlige samliv med et som er mot naturen.</verse><verse id="27">På samme vis forlot også mennene* den naturlige omgang med kvinnen og brant i sitt begjær etter hverandre. Menn drev skammelig utukt med menn, og fikk på sin egen kropp den straffen som var uunngåelig på grunn av deres forvillelse.</verse><verse id="28">Og ettersom de ikke brydde seg om å eie Gud i kunnskap, overga Gud dem til et udugelig sinn, så de gjør slikt som ikke sømmer seg.</verse><verse id="29">De er fulle av all slags urett, umoral, griskhet, ondskap, fulle av misunnelse, mordlyst og strid, svik og falskhet. De ble ryktemakere,</verse><verse id="30">baktalere, gudshatere, voldsmenn, overmodige, storskrytere, oppfinnsomme til ondt, ulydige mot foreldre,</verse><verse id="31">uforstandige, upålitelige, uten naturlig kjærlighet, ubarmhjertige.</verse><verse id="32">De kjenner godt til Guds rettferdige dom, at de som gjør slikt, fortjener døden. Likevel gjør de ikke bare slikt selv, men de holder også med dem som gjør det.</verse></chapter><chapter id="2"><verse id="1">Derfor er du uten unnskyldning, du menneske, hvem du så er som dømmer. For idet du dømmer en annen, fordømmer du deg selv. Du som dømmer, gjør jo selv det samme.</verse><verse id="2">Vi vet at Guds dom, i samsvar med sannheten, er over dem som gjør slikt.</verse><verse id="3">Men du, menneske, som dømmer disse som gjør slikt, og selv gjør det samme - mener du at du skal unnfly Guds dom?</verse><verse id="4">Eller forakter du hans rikdom på godhet og overbærenhet og tålmodighet? Vet du ikke at Guds godhet driver deg til omvendelse?</verse><verse id="5">Med din hardhet og ditt ubotferdige hjerte hoper du deg opp vrede til vredens dag, den dagen når Guds rettferdige dom skal bli åpenbart.</verse><verse id="6">For han skal gi enhver igjen etter hans gjerninger.</verse><verse id="7">Til dem som med utholdenhet i god gjerning søker herlighet og ære og uforgjengelighet, skal han gi evig liv.</verse><verse id="8">Men over dem som er gjenstridige og ulydige mot sannheten, men lydige mot urettferdigheten - over dem skal komme vrede og harme.</verse><verse id="9">Trengsel og angst skal komme over hver menneskesjel som gjør det onde, både jøde først og så greker.</verse><verse id="10">Men herlighet og ære og fred skal hver den få som gjør det gode, både jøde først og så greker.</verse><verse id="11">For Gud gjør ikke forskjell på folk,</verse><verse id="12">alle som syndet uten å ha loven, skal gå fortapt uten loven, og alle som har syndet under loven, skal dømmes ved loven.</verse><verse id="13">For ikke de som hører loven, er rettferdige for Gud, men de som gjør etter loven, skal bli rettferdiggjort.</verse><verse id="14">For når hedninger, som ikke har loven, av naturen gjør det loven byr, da er disse, som ikke har loven, seg selv en lov.</verse><verse id="15">De viser at den gjerning loven krever, er skrevet i deres hjerter. Om det vitner også deres samvittighet og deres tanker, som innbyrdes anklager dem eller også forsvarer dem -</verse><verse id="16">på den dagen når Gud skal dømme det skjulte hos menneskene, etter mitt evangelium, ved Jesus Kristus.</verse><verse id="17">Men om du kaller deg jøde, og du setter din lit til loven og roser deg av Gud,</verse><verse id="18">og kjenner hans vilje og dømmer om de forskjellige ting, fordi du er opplært i loven,</verse><verse id="19">og regner deg selv å være en veiviser for blinde, et lys for dem som er i mørket,</verse><verse id="20">en oppdrager for uforstandige, en lærer for umyndige, siden du har den rette form for kunnskap og sannhet i loven:</verse><verse id="21">Du som altså lærer en annen, lærer du deg selv? Du som forkynner at en ikke skal stjele, stjeler du?</verse><verse id="22">Du som sier at en ikke skal bryte ekteskapet, bryter du ekteskapet? Du som har avsky for avgudene, raner du templene deres?</verse><verse id="23">Du som roser deg av loven, du vanærer Gud ved å bryte loven!</verse><verse id="24">For på grunn av dere blir Guds navn spottet blant hedningene, slik det står skrevet.</verse><verse id="25">For omskjærelsen er nok til nytte dersom du holder loven. Men er du en lovbryter, da er din omskjærelse blitt til forhud.</verse><verse id="26">Om nå en uomskåren oppfyller lovens rettferdskrav, skulle ikke da denne uomskårne regnes som omskåret?</verse><verse id="27">Og den som i ytre forstand ikke er omskåret, men oppfyller loven, skal dømme deg, du som med bokstav og omskjærelse er en lovbryter.</verse><verse id="28">For ikke den er jøde som er det i det ytre. Heller ikke er det omskjærelse, det som gjøres i det åpenbare, på kjødet.</verse><verse id="29">Men den som er jøde i det skjulte, han er jøde. Og omskjærelsen er hjertets omskjærelse i Ånden, ikke i bokstaven. En slik har sin ros, ikke av mennesker, men av Gud.</verse></chapter><chapter id="3"><verse id="1">Hva fortrinn har da jøden? Eller hva gagn er det i omskjærelsen?</verse><verse id="2">Mye på alle vis! Først og fremst at Guds ord ble betrodd dem.</verse><verse id="3">Hva så om noen var utro? Skulle vel deres utroskap gjøre Guds troskap til intet?</verse><verse id="4">Langt derifra! La det stå fast at Gud er sannferdig, men hvert menneske er en løgner! Som det står skrevet: For at du må kjennes rettferdig i dine ord og vinne når du fører din sak.</verse><verse id="5">Men dersom vår urettferdighet fremhever Guds rettferdighet, hva skal vi da si? Er kanskje Gud urettferdig når han fører sin vrede over oss? - Jeg taler på menneskelig vis.</verse><verse id="6">Langt derifra! Hvordan skulle da Gud kunne dømme verden?</verse><verse id="7">Men hvis Guds sannferdighet ved min løgn viser seg større til hans ære, hvorfor blir jeg da likevel dømt som synder?</verse><verse id="8">Skal vi ikke da like gjerne gjøre det onde for at det gode kan komme av det - slik vi spottes for og som noen sier at vi lærer? Rettferdig er den dommen som rammer slike!</verse><verse id="9">Hva da? Har vi noe fortrinn? Nei, slett ikke! Vi har jo allerede anklaget både jøder og grekere for at de alle er under synd,</verse><verse id="10">som det står skrevet: Det er ikke én rettferdig, ikke en eneste.</verse><verse id="11">Det er ikke én som er forstandig, det er ikke én som søker Gud.</verse><verse id="12">Alle er veket av, alle sammen er blitt udugelige. Det er ikke noen som gjør det gode, ikke en eneste.</verse><verse id="13">Deres strupe er en åpnet grav, de bruker sin tunge til svik, ormegift er under deres lepper.</verse><verse id="14">Deres munn er full av forbannelse og bitterhet.</verse><verse id="15">Raske er deres føtter til å utøse blod.</verse><verse id="16">Ødeleggelse og elendighet er det på deres veier.</verse><verse id="17">Freds vei kjenner de ikke.</verse><verse id="18">Gudsfrykt er det ikke for deres øyne.</verse><verse id="19">Men vi vet at alt det loven sier, det taler den til dem som er under loven, for at hver munn skal lukkes og hele verden bli skyldig for Gud.</verse><verse id="20">Derfor blir intet kjød rettferdiggjort for ham ved lovgjerninger. For ved loven kommer erkjennelse av synd.</verse><verse id="21">Men nå er Guds rettferdighet, som loven og profetene vitner om, blitt åpenbart uten loven,</verse><verse id="22">det er Guds rettferdighet ved tro på Jesus Kristus, til alle og over alle som tror. - For det er ingen forskjell,</verse><verse id="23">alle har syndet og mangler Guds herlighet.</verse><verse id="24">Og de blir rettferdiggjort for intet av hans nåde ved forløsningen i Kristus Jesus.</verse><verse id="25">Ham stilte Gud til skue i hans blod som en nådestol ved troen, for å vise sin rettferdighet, fordi han i sin langmodighet hadde båret over med de syndene som før var gjort.</verse><verse id="26">Ved dette ville Gud vise sin rettferdighet i den tiden som nå er, så han kunne være rettferdig og rettferdiggjøre den som har troen på Jesus.</verse><verse id="27">Hvor er så vår ros? Den er utelukket. Ved hvilken lov? Gjerningenes lov? Nei, ved troens lov.</verse><verse id="28">For vi er overbevist om at mennesket blir rettferdiggjort ved tro, uten lovgjerninger.</verse><verse id="29">Eller er Gud bare jøders Gud? Er han ikke også hedningers? Jo, han er også hedningers Gud,</verse><verse id="30">så sant Gud er én, han som rettferdiggjør de omskårne av troen og de uomskårne ved troen.</verse><verse id="31">Opphever vi så loven ved troen? Langt derifra! Vi stadfester loven.</verse></chapter><chapter id="4"><verse id="1">Hva skal vi da si at vår far Abraham oppnådde etter kjødet?</verse><verse id="2">Dersom Abraham ble rettferdiggjort på grunn av gjerninger, da har han jo noe å rose seg av. Men det har han ikke for Gud.</verse><verse id="3">For hva sier Skriften: Abraham trodde Gud, og det ble tilregnet ham som rettferdighet.</verse><verse id="4">Den som har gjerninger, får ikke lønnen av nåde, men som noe han har fortjent.</verse><verse id="5">Den derimot som ikke har gjerninger, men tror på ham som rettferdiggjør den ugudelige, han får sin tro tilregnet som rettferdighet.</verse><verse id="6">Slik priser også David det menneske salig som Gud tilregner rettferdighet uten gjerninger:</verse><verse id="7">Salige er de som har fått sine overtredelser tilgitt og sine synder skjult.</verse><verse id="8">Salig er den mann som Herren ikke tilregner synd.</verse><verse id="9">Gjelder nå denne saligprisningen de omskårne, eller gjelder den også de uomskårne? Vi sier jo at troen ble regnet Abraham til rettferdighet.</verse><verse id="10">Hvordan ble den så tilregnet ham? Skjedde det etter at han var blitt omskåret, eller da han var uomskåret? Ikke da han var omskåret, men da han var uomskåret.</verse><verse id="11">Og han fikk omskjærelsens tegn til segl på den rettferdighet av tro som han hadde fått da han var uomskåret. Slik skulle han være far til alle de troende som er uomskårne, så rettferdigheten kunne bli tilregnet også dem,</verse><verse id="12">og likeså far til de omskårne som ikke bare har omskjærelsen, men også følger i fotsporene av den tro som vår far Abraham hadde da han var uomskåret.</verse><verse id="13">For det var ikke ved loven Abraham eller hans ætt fikk det løftet at han skulle være arving til verden, men ved troens rettferdighet.</verse><verse id="14">For dersom de som holder seg til loven, er arvinger, da er troen blitt unyttig og løftet satt ut av kraft.</verse><verse id="15">For loven virker vrede. Men der det ikke er noen lov, der er det heller ikke noe lovbrudd.</verse><verse id="16">Derfor fikk han løftet ved tro, for at det kunne være av nåde, slik at løftet kunne stå fast for hele ætten, ikke bare for dem som har loven, men også for dem som har Abrahams tro. Han er jo far til oss alle,</verse><verse id="17">slik det står skrevet: Til far for mange folkeslag har jeg satt deg. Han er vår far i Guds øyne - den Gud som han trodde på, han som gjør de døde levende og kaller på det som ikke er til, som om det var til.</verse><verse id="18">Mot håp trodde han med håp, for at han skulle bli mange folks far, etter det som var sagt: Slik skal din ætt bli.</verse><verse id="19">Uten å bli svak i troen tenkte han på sitt eget legeme, som alt var utlevd - han var jo snart hundre år - og på at Saras morsliv var utdødd.</verse><verse id="20">Men på Guds løfte tvilte han ikke i vantro, men han ble sterk i sin tro, idet han ga Gud ære.</verse><verse id="21">Han var fullt viss på at det Gud hadde lovt, det var han òg mektig til å gjøre.</verse><verse id="22">Derfor ble det også regnet ham til rettferdighet.</verse><verse id="23">Men ikke bare for hans skyld er det skrevet at det ble tilregnet ham.</verse><verse id="24">Det er skrevet også for vår skyld som skal få rettferdigheten tilregnet, vi som tror på ham som reiste Jesus, vår Herre, opp fra de døde,</verse><verse id="25">han som ble gitt for våre overtredelser og reist opp til vår rettferdiggjørelse.</verse></chapter><chapter id="5"><verse id="1">Da vi nå er rettferdiggjort av tro, har vi fred med Gud ved vår Herre Jesus Kristus.</verse><verse id="2">Ved ham har vi også ved troen fått adgang til denne nåden som vi står i. Og vi roser oss av håp om Guds herlighet.</verse><verse id="3">Ikke bare det, men vi roser oss også av trengslene. For vi vet at trengselen virker tålmodighet,</verse><verse id="4">tålmodigheten virker et prøvet sinn, og det prøvede sinn håp.</verse><verse id="5">Og håpet gjør ikke til skamme, for Guds kjærlighet er utøst i våre hjerter ved Den Hellige Ånd som er oss gitt.</verse><verse id="6">For mens vi ennå var skrøpelige, døde Kristus til fastsatt tid for ugudelige.</verse><verse id="7">For knapt nok vil noen gå i døden for en rettferdig - skjønt for en som er god, kunne kanskje noen ta på seg å dø.</verse><verse id="8">Men Gud viser sin kjærlighet til oss ved at Kristus døde for oss mens vi ennå var syndere.</verse><verse id="9">Hvor mye mer skal vi da, etter at vi er rettferdiggjort ved hans blod, ved ham bli frelst fra vreden.</verse><verse id="10">For ble vi forlikt med Gud ved hans Sønns død, da vi var fiender, skal vi så mye mer bli frelst ved hans liv, etter at vi er blitt forlikt.</verse><verse id="11">Ja, ikke bare det, men vi roser oss også av Gud ved vår Herre Jesus Kristus. Ved ham har vi fått forlikelsen.</verse><verse id="12">Derfor, likesom synden kom inn i verden ved ett menneske, og døden på grunn av synden, og døden slik trengte gjennom til alle mennesker, fordi de syndet alle -</verse><verse id="13">for vel var det synd i verden før loven kom, men der det ikke er noen lov, blir synden ikke tilregnet.</verse><verse id="14">Likevel hersket døden fra Adam til Moses, også over dem som ikke hadde syndet ved et lovbrudd, slik som Adam - han som er et forbilde på den som skulle komme.</verse><verse id="15">Men med nådegaven er det ikke som med fallet. For er de mange døde på grunn av den enes fall, så er mye mer Guds nåde og nådens gave i det ene mennesket Jesus Kristus, blitt overmåte rik for de mange.</verse><verse id="16">Og med gaven er det ikke som da den ene syndet. For dommen kom etter den enes synd og ble til fordømmelse, men nådegaven kom etter manges overtredelser og ble til frifinnelse.</verse><verse id="17">For om døden kom til å herske ved den ene, fordi denne ene falt, hvor mye mer skal da de som mottar nådens og rettferdighetsgavens overstrømmende rikdom, leve og herske ved den ene, Jesus Kristus.</verse><verse id="18">Altså, likesom én manns overtredelse ble til fordømmelse for alle mennesker, slik blir også én manns rettferdige gjerning til livsens rettferdiggjørelse for alle mennesker.</verse><verse id="19">For likesom de mange ble stilt fram som syndere ved det ene menneskets ulydighet, så skal også de mange stilles fram som rettferdige ved den enes lydighet.</verse><verse id="20">Men loven kom til for at fallet skulle bli stort. Men der synden ble stor, ble nåden enda større!</verse><verse id="21">Og likesom synden hersket ved døden, så skal også nåden herske ved rettferdighet til evig liv ved Jesus Kristus, vår Herre.</verse></chapter><chapter id="6"><verse id="1">Hva skal vi da si? Skal vi forbli i synden for at nåden kan bli dess større?</verse><verse id="2">Langt derifra! Vi som er døde fra synden, hvordan skulle vi ennå leve i den?</verse><verse id="3">Eller vet dere ikke at alle vi som ble døpt til Kristus Jesus, ble døpt til hans død?</verse><verse id="4">Vi ble altså begravet med ham ved dåpen til døden, for at likesom Kristus ble reist opp fra de døde ved Faderens herlighet, så skal også vi vandre i et nytt liv.</verse><verse id="5">For er vi blitt forenet med ham ved en død som er lik hans død, så skal vi også bli det ved en oppstandelse som er lik hans oppstandelse.</verse><verse id="6">Vi vet at vårt gamle menneske ble korsfestet med ham for at syndelegemet skulle bli tilintetgjort, så vi ikke lenger skal være slaver under synden.</verse><verse id="7">For den som er død, er rettferdiggjort fra synden.</verse><verse id="8">Men døde vi med Kristus, da tror vi at vi også skal leve med ham.</verse><verse id="9">For vi vet at etter at Kristus er reist opp fra de døde, dør han ikke mer. Døden har ikke lenger noen makt over ham.</verse><verse id="10">For sin død, den døde han én gang for synden, men sitt liv, det lever han for Gud.</verse><verse id="11">Slik skal også dere regne dere som døde for synden, men levende for Gud i Kristus Jesus.</verse><verse id="12">La derfor ikke synden herske i deres dødelige legeme, så dere lyder dets lyster.</verse><verse id="13">Still heller ikke lemmene deres til rådighet for synden, som våpen for urettferdighet. Men fremstill dere selv for Gud som de som av døde er blitt levende, og by deres lemmer fram som rettferdighetens våpen for Gud.</verse><verse id="14">For synden skal ikke få herske over dere, for dere er ikke under loven, men under nåden.</verse><verse id="15">Hva så? Skal vi synde siden vi ikke er under loven, men under nåden? Langt derifra!</verse><verse id="16">Vet dere ikke, at når dere byr dere fram for å lyde noen som tjenere, så er dere dermed tjenere under den som dere lyder. Dere blir enten tjenere under synden til død, eller under lydigheten til rettferdighet.</verse><verse id="17">Men Gud være takk at dere som var syndens tjenere, av hjertet er blitt lydige mot den læreform dere er overgitt til.</verse><verse id="18">Og når dere nå er frigjort fra synden, er dere blitt tjenere for rettferdigheten.</verse><verse id="19">Jeg taler på menneskelig vis, på grunn av deres kjødelige skrøpelighet. For likesom dere før bød fram lemmene deres til tjeneste for urenheten og lovløsheten som førte til lovløshet - så by nå deres lemmer fram til tjeneste for rettferdigheten - det fører til helliggjørelse - .</verse><verse id="20">For da dere var syndens tjenere, var dere fri fra rettferdigheten.</verse><verse id="21">Hva slags frukt høstet dere så den gangen? Slikt som dere nå skammer dere over, for det ender med død.</verse><verse id="22">Men nå, når dere er frigjort fra synden og er blitt tjenere for Gud, har dere helliggjørelse som frukt, og til slutt evig liv.</verse><verse id="23">For syndens lønn er døden, men Guds nådegave er evig liv i Kristus Jesus, vår Herre.</verse></chapter><chapter id="7"><verse id="1">Eller vet dere ikke, brødre - jeg taler jo til slike som kjenner loven - at loven hersker over mennesket bare så lenge det lever?</verse><verse id="2">For den gifte kvinne er ved loven bundet til mannen sin så lenge han lever. Men dersom mannen dør, er hun løst fra loven som bandt henne til mannen.</verse><verse id="3">Derfor skal hun kalles en horkvinne dersom hun, mens mannen ennå lever, blir en annen manns kone. Men dersom mannen dør, er hun fri fra loven, og er ingen horkvinne om hun gifter seg med en annen mann.</verse><verse id="4">Mine brødre! Slik døde også dere fra loven ved Kristi legeme, for at dere skal tilhøre en annen, ham som ble reist opp fra de døde, så vi kan bære frukt for Gud.</verse><verse id="5">For da vi var i kjødet, ble de syndige lystene vekket ved loven, og de virket slik i våre lemmer at vi bar frukt for døden.</verse><verse id="6">Men nå er vi løst fra loven, ettersom vi er døde fra det vi var fanget under, slik at vi tjener i Åndens nye vesen, ikke i bokstavens gamle vesen.</verse><verse id="7">Hva skal vi da si? Er loven synd? Langt derifra! Men jeg kjente ikke synden uten ved loven. For begjæret hadde jeg ikke kjent dersom ikke loven hadde sagt: Du skal ikke begjære!</verse><verse id="8">Men synden benyttet seg av budet og vakte alle slags begjær i meg. For uten lov er synden død.</verse><verse id="9">Jeg levde en gang uten lov. Men da budet kom, våknet synden til live.</verse><verse id="10">Jeg derimot døde. Og det viste seg at budet, som skulle være til liv, ble til død for meg.</verse><verse id="11">For synden benyttet seg av budet og dåret meg og drepte meg ved det.</verse><verse id="12">Så er da loven hellig, og budet hellig og rettferdig og godt.</verse><verse id="13">Har da altså det som er godt, voldt meg døden? Langt derifra! Men synden gjorde det, for at den skulle vise seg som synd, ved at den benyttet det som er godt, til å føre død over meg. Ved budet skulle synden bli overmåte syndig.</verse><verse id="14">For vi vet at loven er åndelig, jeg derimot er kjødelig, solgt til trell under synden.</verse><verse id="15">Jeg skjønner ikke det jeg gjør. For det jeg vil, det gjør jeg ikke. Men det jeg hater, det gjør jeg.</verse><verse id="16">Men gjør jeg det jeg ikke vil, da gir jeg jo loven medhold i at den er god.</verse><verse id="17">Så er det ikke lenger jeg som gjør det, men synden som bor i meg.</verse><verse id="18">For jeg vet at i meg, det er i mitt kjød, bor ikke noe godt. For viljen har jeg, men å gjøre det gode, makter jeg ikke.</verse><verse id="19">Det gode som jeg vil, gjør jeg ikke. Men det onde som jeg ikke vil, det gjør jeg.</verse><verse id="20">Men gjør jeg det jeg ikke vil, da er det ikke lenger jeg som gjør det, men synden som bor i meg.</verse><verse id="21">Jeg finner altså den lov for meg, jeg som vil gjøre det gode, at det onde ligger meg for hånden.</verse><verse id="22">For etter mitt indre menneske slutter jeg meg med glede til Guds lov.</verse><verse id="23">Men i lemmene mine ser jeg en annen lov, som strider mot loven i mitt sinn, og som tar meg til fange under syndens lov, som er i mine lemmer.</verse><verse id="24">Jeg elendige menneske! Hvem skal fri meg fra dette dødens legeme?</verse><verse id="25">Gud være takk, ved Jesus Kristus, vår Herre! Jeg, som jeg er, tjener da Guds lov med mitt sinn, men syndens lov med mitt kjød.</verse></chapter><chapter id="8"><verse id="1">Så er det da ingen fordømmelse for dem som er i Kristus Jesus.</verse><verse id="2">For livets Ånds lov har i Kristus Jesus frigjort meg fra syndens og dødens lov.</verse><verse id="3">For det som var umulig for loven, fordi den var maktesløs på grunn av kjødet, det gjorde Gud, da han sendte sin egen Sønn i syndig kjøds lignelse, for syndens skyld, og fordømte synden i kjødet,</verse><verse id="4">for at lovens krav om rettferdighet skulle bli oppfylt i oss, vi som ikke vandrer etter kjødet, men etter Ånden.</verse><verse id="5">For de som er etter kjødet, attrår det som hører kjødet til. Men de som er etter Ånden, attrår det som hører Ånden til.</verse><verse id="6">For kjødets attrå er død, men Åndens attrå er liv og fred.</verse><verse id="7">Kjødets attrå er jo fiendskap mot Gud, for det er ikke Guds lov lydig, kan heller ikke være det.</verse><verse id="8">For de som er i kjødet, kan ikke være Gud til behag.</verse><verse id="9">Men dere er ikke i kjødet, dere er i Ånden, så sant Guds Ånd bor i dere. Men om noen ikke har Kristi Ånd, da hører han ikke Kristus til.</verse><verse id="10">Dersom Kristus bor i dere, da er nok legemet dødt på grunn av synd, men ånden er liv på grunn av rettferdighet.</verse><verse id="11">Men dersom hans Ånd som reiste Jesus opp fra de døde, bor i dere, da skal han som reiste Kristus opp fra de døde, også levendegjøre deres dødelige legemer ved sin Ånd, som bor i dere.</verse><verse id="12">Derfor, brødre, skylder vi ikke kjødet noe, så vi skulle leve etter kjødet.</verse><verse id="13">For dersom dere lever etter kjødet, da skal dere dø. Men dersom dere ved Ånden tar livet av legemets gjerninger, skal dere leve.</verse><verse id="14">For så mange som drives av Guds Ånd, de er Guds barn.</verse><verse id="15">Dere fikk jo ikke trelldommens ånd, så dere igjen skulle frykte. Men dere fikk barnekårets Ånd som gjør at vi roper: Abba, Far!</verse><verse id="16">Ånden selv vitner sammen med vår ånd at vi er Guds barn.</verse><verse id="17">Men er vi barn, da er vi også arvinger. Vi er Guds arvinger og Kristi medarvinger, så sant vi lider med ham, for at vi også skal herliggjøres med ham.</verse><verse id="18">For jeg er overbevist om at den nåværende tids lidelser ikke er for noe å regne mot den herlighet som skal åpenbares på oss.</verse><verse id="19">For skapningen venter og lengter etter at Guds barn skal åpenbares.</verse><verse id="20">Skapningen ble jo lagt under forgjengelighet, ikke frivillig, men etter hans vilje som la den under forgjengelighet,</verse><verse id="21">i håp om at også skapningen skal bli frigjort fra trelldommen under forgjengeligheten, og nå fram til Guds barns frihet i herligheten.</verse><verse id="22">For vi vet at hele skapningen til denne stund sukker sammen og stønner sammen som i veer.</verse><verse id="23">Ja, ikke bare det, men også vi som har fått Ånden som førstegrøde, også vi sukker med oss selv, mens vi lengter etter vårt barnekår, vårt legemes forløsning.</verse><verse id="24">For i håpet er vi frelst. Men et håp som en kan se, er ikke lenger noe håp - hvorfor skulle en håpe på det en allerede ser?</verse><verse id="25">Men dersom vi håper på det vi ikke ser, da lengter vi etter det med tålmodighet.</verse><verse id="26">Og her kommer også Ånden oss til hjelp i vår skrøpelighet. For vi vet ikke hva vi skal be om slik vi burde. Men Ånden selv går i forbønn for oss med sukk som ikke rommes i ord.</verse><verse id="27">Men han som gransker hjertene, vet hva Ånden trakter etter. For det er etter Guds vilje han går i forbønn for de hellige.</verse><verse id="28">For vi vet at alle ting samvirker til gode for dem som elsker Gud, dem som etter hans råd er kalt.</verse><verse id="29">For dem som han forut kjente, dem har han også forut bestemt til å bli likedannet med hans Sønns bilde, for at han skulle være den førstefødte blant mange brødre.</verse><verse id="30">Og dem som han forut bestemte til dette, dem har han også kalt. Og dem som han har kalt, dem har han også rettferdiggjort. Og dem som han har rettferdiggjort, dem har han også herliggjort.</verse><verse id="31">Hva skal vi da si til dette? Er Gud for oss, hvem er da imot oss?</verse><verse id="32">Han som ikke sparte sin egen Sønn, men ga ham for oss alle, hvordan skulle han kunne annet enn å gi oss alle ting med ham?</verse><verse id="33">Hvem vil anklage Guds utvalgte? Gud er den som rettferdiggjør.</verse><verse id="34">Hvem er den som fordømmer? Kristus er den som er død, ja, mer enn det: som også er blitt reist opp, som også er ved Guds høyre hånd, som også går i forbønn for oss.</verse><verse id="35">Hvem kan skille oss fra Kristi kjærlighet? Trengsel eller angst eller forfølgelse eller sult eller nakenhet eller fare eller sverd?</verse><verse id="36">Som skrevet står: For din skyld drepes vi hele dagen, vi blir regnet som slaktefår.</verse><verse id="37">Men i alt dette vinner vi mer enn seier ved ham som elsket oss.</verse><verse id="38">For jeg er viss på at verken død eller liv, verken engler eller krefter, verken det som nå er, eller det som komme skal, eller noen makt,</verse><verse id="39">verken høyde eller dybde eller noen annen skapning skal kunne skille oss fra Guds kjærlighet i Kristus Jesus, vår Herre.</verse></chapter><chapter id="9"><verse id="1">Jeg sier sannhet i Kristus, jeg lyver ikke - min samvittighet vitner med meg i Den Hellige Ånd,</verse><verse id="2">at jeg har en stor sorg og en stadig nød i mitt hjerte.</verse><verse id="3">For jeg skulle ønske at jeg selv var forbannet bort fra Kristus for mine brødres skyld, mine slektninger etter kjødet.</verse><verse id="4">De er jo israelitter. Dem tilhører barnekåret og herligheten og paktene og lovgivningen og gudstjenesten og løftene.</verse><verse id="5">Dem tilhører fedrene, og fra dem er Kristus kommet etter kjødet, han som er Gud over alle ting, velsignet i evighet. Amen.</verse><verse id="6">Men ikke så at Guds ord skulle ha slått feil. For ikke alle som stammer fra Israel, er virkelig Israel.</verse><verse id="7">Heller ikke alle Abrahams etterkommere er derfor Abrahams barn, for: I Isak skal det nevnes deg en ætt.</verse><verse id="8">Det vil si: Ikke kjødets barn er Guds barn, men løftets barn regnes til ætten.</verse><verse id="9">For et løftesord er dette: Ved denne tiden neste år skal jeg komme, og da skal Sara ha en sønn!</verse><verse id="10">Ikke bare dette, men slik hendte det også med Rebekka. Hun ble med barn ved én mann, vår far Isak.</verse><verse id="11">Og da de ennå ikke var født, og ennå ikke hadde gjort verken godt eller ondt - for at Guds råd etter hans utvelgelse skulle stå fast,</verse><verse id="12">ikke på grunn av gjerninger, men ved ham som kaller - da ble det sagt til henne: Den eldste skal tjene den yngste.</verse><verse id="13">Som skrevet står: Jakob elsket jeg, men Esau hatet jeg.</verse><verse id="14">Hva skal vi da si? Er det da urettferdighet hos Gud? Langt derifra!</verse><verse id="15">For til Moses sier han: Jeg vil vise miskunn mot den jeg miskunner meg over, og være barmhjertig mot den jeg forbarmer meg over.</verse><verse id="16">Så beror det altså ikke på den som vil eller på den som løper, men på Gud, som viser miskunn.</verse><verse id="17">For Skriften sier til farao: Nettopp til dette reiste jeg deg opp: At jeg kunne vise min makt på deg og at mitt navn skulle bli forkynt over hele jorden.</verse><verse id="18">Altså: Hvem han vil, den viser han miskunn, og hvem han vil, den forherder han.</verse><verse id="19">Du vil da si til meg: Hva er det da han klager over? Hvem kan stå imot hans vilje?</verse><verse id="20">Men hvem er da du, menneske, som tar til gjenmæle mot Gud? Kan vel verket si til ham som formet det: Hvorfor gjorde du meg slik?</verse><verse id="21">Eller har ikke pottemakeren makt over leiren, så han av samme deig kan lage et kar til ære og et annet til vanære?</verse><verse id="22">Men om nå Gud - enda han ville vise sin vrede og gjøre sin makt kjent - likevel i stor langmodighet bar over med vredens kar, som var gjort ferdige til undergang?</verse><verse id="23">Og om han nå gjorde dette for å kunngjøre hvor rik hans herlighet er over miskunnhetens kar, som han forut hadde gjort i stand til herlighet?</verse><verse id="24">Til å være slike kar har han også kalt oss, ikke bare av jøder, men også av hedninger.</verse><verse id="25">Slik sier han det også hos Hosea: Det som ikke er mitt folk, vil jeg kalle mitt folk, og henne som ikke er elsket, vil jeg kalle min elskede.</verse><verse id="26">Og det skal skje: På det stedet hvor det ble sagt til dem: Dere er ikke mitt folk! - der skal de bli kalt den levende Guds barn.</verse><verse id="27">Og Jesaja roper ut over Israel: Om tallet på Israels barn er som havets sand, så skal bare en rest bli frelst.</verse><verse id="28">For sitt ord skal Herren sette i verk og hastig fullføre på jorden.</verse><verse id="29">Og som Jesaja forut har sagt: Hadde ikke Herren Sebaot latt en ætt bli igjen for oss, da var vi blitt som Sodoma, vi var blitt lik Gomorra.</verse><verse id="30">Hva skal vi da si? Jo, at hedningene, som ikke jaget etter rettferdighet, de har funnet rettferdighet, men det er rettferdigheten av tro.</verse><verse id="31">Israel derimot, som søkte rettferdighetens lov, kom ikke fram til denne lov.</verse><verse id="32">Hvorfor? Fordi de ikke søkte den ved tro, men ved gjerninger. De støtte mot snublesteinen,</verse><verse id="33">som det står skrevet: Se, jeg legger i Sion en snublestein og en anstøtsklippe. Den som tror på ham, skal ikke bli til skamme.</verse></chapter><chapter id="10"><verse id="1">Brødre, mitt hjertes ønske og min bønn til Gud for dem er at de må bli frelst.</verse><verse id="2">For det vitnesbyrdet gir jeg dem at de har nidkjærhet for Gud, men uten den rette forstand.</verse><verse id="3">Da de ikke kjente Guds rettferdighet, men søkte å grunnlegge sin egen rettferdighet, ga de seg ikke inn under Guds rettferdighet.</verse><verse id="4">For Kristus er lovens endemål, til rettferdighet for hver den som tror.</verse><verse id="5">Moses skriver jo om rettferdigheten av loven: Det menneske som gjør disse ting, skal leve ved dem.</verse><verse id="6">Men rettferdigheten av tro sier: Si ikke i ditt hjerte: Hvem skal fare opp til himmelen? - det vil si, for å hente Kristus ned.</verse><verse id="7">Eller: Hvem skal fare ned i avgrunnen? - det vil si, for å hente Kristus opp fra de døde.</verse><verse id="8">Men hva sier den? Ordet er deg nær, i din munn og i ditt hjerte. Det er troens ord, det som vi forkynner.</verse><verse id="9">For dersom du med din munn bekjenner at Jesus er Herre, og i ditt hjerte tror at Gud reiste ham opp fra de døde, da skal du bli frelst.</verse><verse id="10">Med hjertet tror en til rettferdighet, og med munnen bekjenner en til frelse.</verse><verse id="11">For Skriften sier: Hver den som tror på ham, skal ikke bli til skamme.</verse><verse id="12">Her er ikke forskjell på jøde og greker. Alle har de samme Herre, som er rik nok for alle som påkaller ham.</verse><verse id="13">For hver den som påkaller Herrens navn, skal bli frelst.</verse><verse id="14">Men hvordan kan de påkalle en som de ikke er kommet til tro på? Og hvordan kan de tro på en som de ikke har hørt om? Og hvordan kan de høre uten at det er noen som forkynner?</verse><verse id="15">Og hvordan kan de forkynne, uten at de blir utsendt? Som skrevet står: Hvor fagre deres føtter er som bringer fred, som bringer et godt budskap!</verse><verse id="16">Men ikke alle var lydige mot evangeliet. For Jesaja sier: Herre, hvem trodde vel det han hørte av oss?</verse><verse id="17">Så kommer da troen av forkynnelsen som en hører, og forkynnelsen som en hører, kommer ved Kristi ord.</verse><verse id="18">Men jeg sier: Har de da ikke fått høre? Jo visst! Over hele jorden har deres røst nådd ut, og deres ord til jorderikes ender.</verse><verse id="19">Men jeg sier: Har da Israel ikke forstått? Først sier Moses: Jeg vil gjøre dere nidkjære på et folk som ikke er et folk, på et uforstandig folk skal jeg gjøre dere harme.</verse><verse id="20">Og Jesaja drister seg til å si: Jeg ble funnet av dem som ikke søkte meg, og jeg trådte synlig fram for dem som ikke spurte etter meg.</verse><verse id="21">Men til Israel sier han: Hele dagen rakte jeg mine hender ut til et ulydig og gjenstridig folk.</verse></chapter><chapter id="11"><verse id="1">Jeg sier altså: Har da Gud forkastet sitt folk? Langt derifra! Også jeg er jo en israelitt, av Abrahams ætt, av Benjamins stamme.</verse><verse id="2">Gud har ikke forkastet sitt folk, som han forut kjente. Eller vet dere ikke hva Skriften sier i avsnittet om Elia? - hvordan han står fram for Gud og anklager Israel:</verse><verse id="3">Herre, dine profeter drepte de, og dine altere rev de ned. Jeg ble alene tilbake, og meg står de etter livet.</verse><verse id="4">Men hva er Guds svar til ham? Jeg har latt det bli tilbake en rest for meg, sju tusen mann som ikke har bøyd kne for Ba’al.</verse><verse id="5">På samme vis er det også i den tiden som nå er, blitt igjen en rest i kraft av Guds nådes utvelgelse.</verse><verse id="6">Men er det av nåde, da er det ikke mer av gjerninger. Ellers blir nåden ikke lenger nåde.</verse><verse id="7">Hva så? Det som Israel søker etter, har de ikke nådd. Men de utvalgte har nådd det. De andre er blitt forherdet,</verse><verse id="8">som det står skrevet: Gud ga dem en sløvhets ånd, øyne som ikke ser, ører som ikke hører, helt til denne dag.</verse><verse id="9">Og David sier: La deres bord bli til en snare og en felle, til et anstøt og til gjengjeldelse for dem!</verse><verse id="10">La deres øyne formørkes så de ikke kan se, og bøy alltid deres rygg.</verse><verse id="11">Jeg sier da: Har de snublet for at de skulle falle? Langt derifra! Men ved deres fall er frelsen kommet til hedningene for å vekke Israel til nidkjærhet.</verse><verse id="12">Men hvis deres fall er blitt til en rikdom for verden, og er deres fåtallighet blitt til en rikdom for hedningene, hvor mye mer da deres fulltallighet!</verse><verse id="13">Til dere hedninger vil jeg si: Så sant jeg er hedningenes apostel, priser jeg min tjeneste -</verse><verse id="14">kunne jeg bare vekke mitt folk etter kjødet til nidkjærhet og få frelst noen av dem.</verse><verse id="15">For er verden blitt forlikt med Gud ved deres forkastelse*, hva annet vil da deres antakelse* bli enn liv av døde?</verse><verse id="16">Men er førstegrøden hellig, da er også deigen hellig. Og er roten hellig, da er greinene det også.</verse><verse id="17">Men om nå noen av greinene ble brutt av, og du som er en vill oljekvist, ble podet inn blant dem og fikk del med dem i sevjen fra roten,</verse><verse id="18">så ros deg ikke mot greinene! Roser du deg, så vit at det er ikke du som bærer roten, men roten som bærer deg!</verse><verse id="19">Du vil da si: Greinene ble brukket av for at jeg skulle bli podet inn.</verse><verse id="20">Nåvel! På grunn av vantro ble de avbrutt. Men du står ved din tro. Vær ikke overmodig, men frykt!</verse><verse id="21">For sparte ikke Gud de naturlige greinene, vil han heller ikke spare deg.</verse><verse id="22">Se derfor Guds godhet og strenghet - strenghet mot dem som falt, men over deg er Guds godhet, så sant du holder fast ved hans godhet. Ellers skal også du bli hogd av.</verse><verse id="23">Men også de andre skal bli innpodet, hvis de ikke holder fast ved sin vantro. For Gud er mektig til å pode dem inn igjen.</verse><verse id="24">Du ble avhogd av det oljetreet som av naturen er vilt, og mot naturen innpodet i et edelt oljetre. Hvor mye mer skal da de naturlige greinene bli innpodet i sitt eget oljetre, som de etter naturen tilhører!</verse><verse id="25">For jeg vil ikke, brødre, at dere skal være uvitende om dette mysteriet* - for at dere ikke skal anse dere selv for kloke: Forherdelse er for en del kommet over Israel, inntil hedningenes fylde er kommet inn.</verse><verse id="26">Og slik skal hele Israel bli frelst, som det står skrevet: Fra Sion skal befrieren komme. Han skal rydde bort ugudelighet fra Jakob.</verse><verse id="27">Og dette skal være min pakt med dem, når jeg tar bort deres synder.</verse><verse id="28">Når det gjelder evangeliet, er de blitt fiender for deres skyld. Men når det gjelder utvelgelsen, er de elsket for fedrenes skyld.</verse><verse id="29">For Gud angrer ikke sine nådegaver og sitt kall.</verse><verse id="30">Dere var jo en gang ulydige mot Gud, men nå har dere fått miskunn, fordi de andre var ulydige.</verse><verse id="31">På samme måte har nå de vært ulydige, men ved den miskunn dere har fått, skal også de få miskunn.</verse><verse id="32">For Gud har innesluttet dem alle under ulydigheten, for at han kunne vise miskunn mot dem alle.</verse><verse id="33">Å dyp av rikdom og visdom og kunnskap hos Gud! Hvor uransakelige hans dommer er, og hvor usporlige hans veier.</verse><verse id="34">For hvem kjente vel Herrens sinn? Eller hvem var hans rådgiver?</verse><verse id="35">Eller hvem ga ham noe først så han skulle få vederlag?</verse><verse id="36">For av ham og ved ham og til ham er alle ting. Ham tilhører æren i all evighet. Amen.</verse></chapter><chapter id="12"><verse id="1">Jeg formaner dere altså, brødre, ved Guds miskunn, at dere fremstiller deres legemer som et levende og hellig offer til Guds behag. Dette er deres åndelige gudstjeneste.</verse><verse id="2">Og skikk dere ikke lik denne verden, men bli forvandlet ved at deres sinn fornyes, så dere kan dømme om hva som er Guds vilje: det gode, det som han har behag i, det fullkomne.</verse><verse id="3">For ved den nåde som er meg gitt, sier jeg til hver og en blant dere, at en ikke skal gjøre seg høyere tanker enn en bør. Men en skal tenke sindig, i forhold til det mål av tro som Gud har tilmålt hver enkelt.</verse><verse id="4">For på ett legeme har vi mange lemmer, men ikke alle lemmer har samme gjerning.</verse><verse id="5">Slik er vi også ett legeme i Kristus, enda vi er mange. Men hver for oss er vi hverandres lemmer.</verse><verse id="6">Alt etter den nåde som er oss gitt, har vi ulike nådegaver. Om noen har profetisk gave, skal han bruke den i samsvar med troen.</verse><verse id="7">La den som har en tjeneste, ta vare på tjenesten. Den som er lærer, må ta vare på lærdommen,</verse><verse id="8">den som formaner, på formaningen. Den som deler ut gaver, må gjøre det med redelig sinn. Den som er forstander, må være det med iver. Den som øver barmhjertighet, må gjøre det med glede.</verse><verse id="9">La kjærligheten være uten hykleri! Avsky det onde, hold fast ved det gode.</verse><verse id="10">Vær varmhjertet mot hverandre i broderkjærlighet! Kappes om å hedre hverandre!</verse><verse id="11">Vær ikke lunkne i iveren! Vær brennende i ånden, tjen Herren!</verse><verse id="12">Vær glade i håpet, tålmodige i trengselen, vedholdende i bønnen!</verse><verse id="13">Kom de hellige til hjelp i deres nød. Legg vinn på gjestfrihet!</verse><verse id="14">Velsign dem som forfølger dere, velsign, og forbann ikke!</verse><verse id="15">Gled dere med de glade, og gråt med de gråtende!</verse><verse id="16">Ha ett sinn innbyrdes! Trakt ikke etter det høye, men hold dere gjerne til det lave! Vær ikke selvkloke!</verse><verse id="17">Gjengjeld ikke noen ondt med ondt! Legg vinn på det som godt er for alle menneskers øyne!</verse><verse id="18">Om det er mulig, da hold fred med alle mennesker, så langt det står til dere!</verse><verse id="19">Hevn dere ikke selv, mine kjære, men gi rom for vreden*. For det står skrevet: Hevnen hører meg til, jeg vil gjengjelde, sier Herren.</verse><verse id="20">Om din fiende er sulten, så gi ham å ete. Om han er tørst, så gi ham å drikke. For når du gjør det, samler du glødende kull på hans hode.</verse><verse id="21">La deg ikke overvinne av det onde, men overvinn det onde med det gode.</verse></chapter><chapter id="13"><verse id="1">Hver og en skal underordne seg de myndigheter han har over seg. For det er ikke øvrighet uten av Gud, men de som finnes, er innsatt av Gud.</verse><verse id="2">Den som setter seg opp mot øvrigheten, står Guds ordning imot. Men de som står imot, skal få sin dom.</verse><verse id="3">For de som styrer, er ikke til skrekk for dem som gjør godt, men for dem som gjør ondt. Vil du slippe å være redd for øvrigheten, så gjør det gode. Da skal du få ros av den.</verse><verse id="4">For den er Guds tjener, til gagn for deg. Men gjør du det som er ondt, da frykt! Den bærer jo ikke sverdet for ingenting. For den er Guds tjener, en hevner til straff over den som gjør det onde.</verse><verse id="5">Derfor er det nødvendig å underordne seg, ikke bare av frykt for straffen, men også for samvittighetens skyld.</verse><verse id="6">Derfor betaler dere jo også skatt, for de er Guds tjenere som nettopp tar vare på dette.</verse><verse id="7">Gi alle det dere skylder dem: skatt til dem som har krav på skatt, toll til dem som har rett til toll, frykt til dem som skal fryktes, ære til dem som bør æres.</verse><verse id="8">Bli ingen noe skyldig, annet enn det å elske hverandre! For den som elsker sin neste, har oppfylt loven.</verse><verse id="9">For disse budene: Du skal ikke bryte ekteskapet, du skal ikke slå i hjel, du skal ikke stjele, du skal ikke begjære, og hvilket som helst annet bud, de sammenfattes i dette ordet: Du skal elske din neste som deg selv.</verse><verse id="10">Kjærligheten gjør ikke nesten noe ondt. Derfor er kjærligheten lovens oppfyllelse.</verse><verse id="11">Og dette må vi gjøre, da vi kjenner tiden, at timen er inne da vi må våkne opp av søvne, for frelsen er oss nærmere nå enn da vi kom til troen.</verse><verse id="12">Det lir med natten, det stunder til dag. La oss derfor avlegge mørkets gjerninger, men iføre oss lysets våpen.</verse><verse id="13">La oss ferdes sømmelig, som om dagen - ikke i svir og drikk, ikke i utukt og skamløshet, ikke i strid og misunnelse.</verse><verse id="14">Men ikle dere Herren Jesus Kristus. Og ha ikke en slik omsorg for kjødet at det vekkes begjær!</verse></chapter><chapter id="14"><verse id="1">Ta dere av den som er svak i troen uten å gjøre dere til dommere over hans tanker.</verse><verse id="2">Den ene har tro til å ete alt, men den som er svak, eter bare grønnsaker.</verse><verse id="3">Den som eter, må ikke forakte den som ikke eter. Og den som ikke eter, må ikke dømme den som eter. Gud har jo tatt seg av ham.</verse><verse id="4">Hvem er vel du som dømmer en annens tjener? Han står eller faller for sin egen herre. Men han skal bli stående, for Herren er mektig til å holde ham oppe.</verse><verse id="5">Den ene setter én dag høyere enn en annen dag. Den andre holder alle dager for å være like. Enhver må bare være fullt viss i sitt eget sinn!</verse><verse id="6">Den som akter på dagen, gjør det for Herren. Og den som ikke akter på dagen, han gjør det for Herren. Den som eter, gjør det for Herren - han takker jo Gud. Og den som lar være å ete, gjør det for Herren og takker Gud.</verse><verse id="7">For ingen av oss lever for seg selv, og ingen dør for seg selv.</verse><verse id="8">For om vi lever, så lever vi for Herren, og om vi dør, så dør vi for Herren. Enten vi da lever eller dør, så hører vi Herren til.</verse><verse id="9">Derfor døde jo Kristus og ble levende igjen, for at han skulle være Herre over både levende og døde.</verse><verse id="10">Men du, hvorfor dømmer du din bror? Eller du, hvorfor forakter du din bror? Vi skal jo alle stilles fram for Guds domstol.</verse><verse id="11">For det står skrevet: Så sant jeg lever, sier Herren, for meg skal hvert kne bøye seg, og hver tunge skal prise Gud.</verse><verse id="12">Så skal da hver og en av oss gjøre Gud regnskap for seg selv.</verse><verse id="13">Derfor bør vi ikke lenger dømme hverandre. Fell heller den dom at ingen må legge noen anstøtsstein eller felle for sin bror.</verse><verse id="14">Jeg vet og er overbevist i Herren Jesus om at ingenting er urent i seg selv. Men for den som holder noe for urent, for ham er det urent.</verse><verse id="15">Og dersom du med din mat volder din bror sorg, da vandrer du ikke i kjærlighet. Du må ikke med din mat føre den i fortapelse som Kristus er død for!</verse><verse id="16">La da ikke det gode dere har, bli spottet.</verse><verse id="17">Guds rike består jo ikke i mat og drikke, men i rettferdighet og fred og glede i Den Hellige Ånd.</verse><verse id="18">For den som i dette tjener Kristus, er til behag for Gud og står sin prøve for mennesker.</verse><verse id="19">La oss da jage etter det som tjener til fred og til innbyrdes oppbyggelse.</verse><verse id="20">Bryt ikke ned Guds verk på grunn av mat! Ganske visst er alt rent, men det er ondt for det mennesket som eter det når det er til anstøt.</verse><verse id="21">Det er godt å la være å ete kjøtt eller drikke vin eller gjøre noe annet som er til anstøt for din bror.</verse><verse id="22">Har du tro? Ha den for deg selv, for Guds åsyn! Salig er den som ikke dømmer seg selv i det han velger.</verse><verse id="23">Men den som tviler, er dømt dersom han eter, fordi han ikke gjør det i tro. Alt som ikke er av tro, er synd.</verse></chapter><chapter id="15"><verse id="1">Vi som er sterke, skylder å bære skrøpelighetene hos dem som er svake, og ikke være oss selv til behag.</verse><verse id="2">Enhver av oss skal være til behag for sin neste, til gagn og oppbyggelse for ham.</verse><verse id="3">For heller ikke Kristus levde seg selv til behag, men som det står skrevet: Hånsordene fra dem som håner deg, falt på meg.</verse><verse id="4">Og alt som før er skrevet, det er skrevet til lærdom for oss, for at vi skal ha håp ved det tålmodet og den trøsten som Skriftene gir.</verse><verse id="5">Må så tålmodets og trøstens Gud gi dere å ha ett sinn innbyrdes, etter Jesu Kristi forbilde,</verse><verse id="6">for at dere samstemmig og med én munn kan prise Gud, vår Herre Jesu Kristi Far.</verse><verse id="7">Ta dere derfor av hverandre, likesom også Kristus tok seg av oss, til Guds ære.</verse><verse id="8">For jeg sier: Kristus er blitt en tjener for de omskårne for Guds sannferdighets skyld, for å stadfeste løftene til fedrene.</verse><verse id="9">Men hedningene skal prise Gud for hans miskunn, som det står skrevet: Derfor vil jeg prise deg blant hedningene og lovsynge ditt navn!</verse><verse id="10">Og igjen sier han: Gled dere, hedninger, sammen med hans folk!</verse><verse id="11">Og igjen: Lov Herren, alle hedninger, og pris ham, alle folk!</verse><verse id="12">Og igjen sier Jesaja: Isais rotskudd skal komme, han som skal stå fram og herske over hedningefolkene. Til ham skal hedningene sette sitt håp.</verse><verse id="13">Må så håpets Gud fylle dere med all glede og fred i troen, så dere kan være rike på håp ved Den Hellige Ånds kraft.</verse><verse id="14">Mine brødre, for min del er jeg overbevist om at dere selv er fulle av godhet, fylt med all kunnskap, i stand til også å formane hverandre.</verse><verse id="15">Likevel har jeg til dels skrevet noe djervt til dere, for å påminne dere ved den nåde som er gitt meg av Gud,</verse><verse id="16">at jeg skal være Kristi Jesu offerprest for hedningene. Jeg gjør hellig tjeneste med Guds evangelium for at hedningene kan bli et offer til behag for Gud, helliget ved Den Hellige Ånd.</verse><verse id="17">Det er altså i Kristus Jesus jeg har min ros i tjenesten for Gud.</verse><verse id="18">For jeg vil ikke våge å tale om noe annet enn det som Kristus har utført gjennom meg for å føre hedningene til lydighet, ved ord og gjerning,</verse><verse id="19">ved kraften i tegn og under, ved Åndens kraft. Slik har jeg fullt ut kunngjort Kristi evangelium fra Jerusalem og rundt om like til Illyria.</verse><verse id="20">Men jeg har satt min ære i å forkynne evangeliet der hvor Kristi navn ikke før var nevnt, for at jeg ikke skulle bygge på en grunnvoll andre hadde lagt,</verse><verse id="21">men som det står skrevet: De som ikke har fått budskap om ham, skal se, og de som ikke har hørt, skal forstå.</verse><verse id="22">På grunn av dette er jeg gang på gang blitt hindret fra å komme til dere.</verse><verse id="23">Men nå, når jeg ikke lenger har virkerom i disse traktene, og da jeg alt i mange år har lengtet etter å komme til dere,</verse><verse id="24">håper jeg å få se dere på gjennomreisen når jeg drar til Spania, og få følge av dere på reisen videre, når jeg først har fått glede meg en tid over samværet med dere.</verse><verse id="25">Men nå drar jeg til Jerusalem i tjeneste for de hellige.</verse><verse id="26">For Makedonia og Akaia har villet samle inn en gave til de fattige blant de hellige i Jerusalem.</verse><verse id="27">De har selv villet dette, og de står også i gjeld til dem. For har hedningene fått del i deres åndelige goder, da er de også skyldige til å tjene dem med de timelige.</verse><verse id="28">Når jeg har fullført dette og lagt denne frukt trygt i deres hender, vil jeg dra veien om dere til Spania.</verse><verse id="29">Og jeg vet at når jeg kommer til dere, skal jeg komme med en fylde av Kristi velsignelse.</verse><verse id="30">Jeg formaner dere, brødre, ved vår Herre Jesus Kristus og ved Åndens kjærlighet: Strid sammen med meg i deres bønner for meg til Gud,</verse><verse id="31">for at jeg må bli fridd fra de vantro i Judea, og at min tjeneste i Jerusalem må bli godt mottatt av de hellige.</verse><verse id="32">Da vil jeg kunne komme til dere med glede, om Gud vil, og få hvile ut hos dere.</verse><verse id="33">Fredens Gud være med dere alle! Amen.</verse></chapter><chapter id="16"><verse id="1">Jeg anbefaler dere Føbe, vår søster, som er menighetstjenerinne i Kenkreæ.</verse><verse id="2">Ta imot henne i Herren, slik det sømmer seg for de hellige, og støtt henne i alle saker der hun kan trenge hjelp fra dere. For også hun har vært til hjelp for mange, også for meg.</verse><verse id="3">Hils Priska og Akvilas, mine medarbeidere i Kristus Jesus.</verse><verse id="4">De har våget sitt eget liv for mitt. Ikke bare jeg, men også alle menigheter av hedningene takker dem.</verse><verse id="5">Hils også menigheten i deres hus. Hils min kjære Epenetus, han som er Asias førstegrøde for Kristus.</verse><verse id="6">Hils Maria, som har arbeidet meget for dere.</verse><verse id="7">Hils Andronikus og Junias, mine slektninger og mine medfanger. De har et godt navn blant apostlene, de er også før meg kommet til Kristus.</verse><verse id="8">Hils Ampliatus, min kjære venn i Herren.</verse><verse id="9">Hils Urbanus, vår medarbeider i Kristus, og min kjære Stakys.</verse><verse id="10">Hils Apelles, den prøvede i Kristus. Hils dem som hører til Aristobulus’ hus.</verse><verse id="11">Hils Herodion, min slektning. Hils dem av Narkissus’ hus som er i Herren.</verse><verse id="12">Hils Tryfena og Tryfosa, som har arbeidet i Herren. Hils den kjære Persis, som har arbeidet så mye i Herren.</verse><verse id="13">Hils Rufus, den utvalgte i Herren, og hans og min mor.</verse><verse id="14">Hils Asynkritus, Flegon, Hermes, Patrobas, Hermas, og brødrene hos dem.</verse><verse id="15">Hils Filologus og Julia, Nereus og hans søster og Olympas, og alle de hellige hos dem.</verse><verse id="16">Hils hverandre med et hellig kyss! Alle Kristi menigheter hilser dere.</verse><verse id="17">Men jeg formaner dere, brødre: Hold øye med dem som volder splittelse og anstøt imot den lære som dere har lært. Vend dere fra dem!</verse><verse id="18">For disse tjener ikke vår Herre Jesus Kristus, men sin egen buk. Og ved sine fagre og smigrende ord dårer de hjertene til de godtroende.</verse><verse id="19">For ordet om den lydighet dere viser, er kommet ut til alle. Derfor gleder jeg meg over dere. Men jeg ønsker at dere skal være vise til det gode og rene for det onde.</verse><verse id="20">Men fredens Gud skal i hast knuse Satan under deres føtter. Vår Herre Jesu Kristi nåde være med dere!</verse><verse id="21">Timoteus, min medarbeider, og Lukius og Jason og Sosipater, mine slektninger, hilser dere.</verse><verse id="22">Jeg, Tertius, som har skrevet ned brevet, hilser dere i Herren.</verse><verse id="23">Gajus, min og hele menighetens vert, hilser dere. Erastus, byens regnskapsfører, og vår bror Kvartus hilser dere.</verse><verse id="24">Vår Herre Jesu Kristi nåde være med dere alle! Amen.</verse><verse id="25">Men ham som er mektig til å styrke dere etter mitt evangelium og forkynnelsen av Jesus Kristus, etter åpenbaringen av det mysteriet* som det har vært tiet om i evige tider,</verse><verse id="26">men som nå er kommet for lyset og etter den evige Guds befaling ved profetiske skrifter er blitt kunngjort for alle folk for å virke troens lydighet -</verse><verse id="27">ham, den eneste vise Gud ved Jesus Kristus, tilhører æren i all evighet! Amen.</verse></chapter></book><book id="46" name="1 Korinter" shortname="1co"><chapter id="1"><verse id="1">Paulus, ved Guds vilje kalt til Kristi Jesu apostel, og Sostenes, vår bror -</verse><verse id="2">til den Guds menighet som er i Korint, de som er helliget i Kristus Jesus, kalte, hellige, sammen med alle som på hvert sted påkaller vår Herre Jesu Kristi navn, deres og vår Herre:</verse><verse id="3">Nåde være med dere og fred fra Gud, vår Far, og Herren Jesus Kristus!</verse><verse id="4">Jeg takker alltid min Gud for dere, for den Guds nåde som er gitt dere i Kristus Jesus.</verse><verse id="5">For i ham er dere blitt rike på alt, på all tale og all kunnskap,</verse><verse id="6">fordi Kristi vitnesbyrd er blitt grunnfestet i dere,</verse><verse id="7">slik at dere ikke mangler noen nådegave mens dere venter på vår Herre Jesu Kristi åpenbarelse.</verse><verse id="8">Han skal også styrke dere inntil enden kommer, så dere må være ulastelige på vår Herre Jesu Kristi dag.</verse><verse id="9">Gud er trofast, han som kalte dere til samfunn med sin Sønn, Jesus Kristus, vår Herre.</verse><verse id="10">Men jeg formaner dere, brødre, ved vår Herre Jesu Kristi navn, at dere alle må føre samme tale, at det ikke må være splittelse blant dere, men at dere må være fast forenet i samme sinn og samme tanke.</verse><verse id="11">For av Kloes folk er det blitt meg fortalt om dere, mine brødre, at det er stridigheter blant dere.</verse><verse id="12">Jeg sikter til dette at hver av dere sier: Jeg holder meg til Paulus, jeg til Apollos, jeg til Kefas, jeg til Kristus.</verse><verse id="13">Er Kristus blitt delt? Var det kanskje Paulus som ble korsfestet for dere? Eller var det til Paulus’ navn dere ble døpt?</verse><verse id="14">Jeg takker Gud at jeg ikke døpte noen av dere, uten Krispus og Gajus,</verse><verse id="15">slik at ingen skal kunne si at dere ble døpt til mitt navn.</verse><verse id="16">Sant nok - jeg har også døpt Stefanas’ hus. Ellers vet jeg ikke om at jeg har døpt noen annen.</verse><verse id="17">For Kristus har ikke utsendt meg for å døpe, men for å forkynne evangeliet, og det ikke med vise ord, for at Kristi kors ikke skulle tape sin kraft.</verse><verse id="18">For ordet om korset er vel en dårskap for dem som går fortapt, men for oss som blir frelst, er det en Guds kraft.</verse><verse id="19">For det står skrevet: Jeg vil ødelegge de vises visdom, og de forstandiges forstand vil jeg gjøre til intet.</verse><verse id="20">Hvor er en vismann? Hvor er en skriftlærd? Hvor er en forsker i denne verden? Har ikke Gud gjort verdens visdom til dårskap?</verse><verse id="21">For da verden ved sin visdom ikke kjente Gud i Guds visdom, fant Gud for godt å frelse dem som tror, ved forkynnelsens dårskap.</verse><verse id="22">For jøder krever tegn og grekere søker visdom,</verse><verse id="23">men vi forkynner Kristus korsfestet, for jøder et anstøt og for hedninger en dårskap.</verse><verse id="24">Men for dem som er kalt, både jøder og grekere, forkynner vi Kristus, Guds kraft og Guds visdom.</verse><verse id="25">For Guds dårskap er visere enn menneskene, og Guds svakhet er sterkere enn menneskene.</verse><verse id="26">Brødre, legg merke til det kall dere fikk: Ikke mange vise etter kjødet ble kalt, ikke mange mektige, ikke mange av høy ætt.</verse><verse id="27">Men det dåraktige i verden, det utvalgte Gud seg for å gjøre de vise til skamme. Og det som er svakt i verden, det utvalgte Gud seg for å gjøre det sterke til skamme.</verse><verse id="28">Det som er lavt i verden, og det som er foraktet, det utvalgte Gud seg, det som ingenting er, for å gjøre det til intet som er noe -</verse><verse id="29">for at intet kjød skal rose seg for Gud.</verse><verse id="30">For det er hans verk at dere er i Kristus Jesus, han som for oss er blitt visdom fra Gud, rettferdighet og helliggjørelse og forløsning,</verse><verse id="31">for at - som skrevet står: Den som roser seg, han rose seg i Herren!</verse></chapter><chapter id="2"><verse id="1">Og da jeg kom til dere, brødre, kom jeg ikke med mesterskap i tale eller visdom da jeg forkynte dere Guds vitnesbyrd.</verse><verse id="2">For jeg ville ikke vite av noe blant dere, uten Jesus Kristus, og ham korsfestet.</verse><verse id="3">Jeg var hos dere i svakhet, under stor frykt og beven,</verse><verse id="4">og min tale og min forkynnelse var ikke med visdoms overtalende ord, men med Ånds og krafts bevis,</verse><verse id="5">for at deres tro ikke skulle være grunnet på menneskelig visdom, men på Guds kraft.</verse><verse id="6">Likevel, visdom taler vi blant de fullkomne. Men det er en visdom som ikke tilhører denne verden eller denne verdens herrer, de som går til grunne.</verse><verse id="7">Nei, som et mysterium* taler vi Guds visdom, den skjulte, som Gud fra evighet av forut har bestemt til vår herlighet.</verse><verse id="8">Denne visdommen kjente ingen av denne verdens herrer. For hadde de kjent den, da hadde de ikke korsfestet herlighetens Herre.</verse><verse id="9">Men, som det står skrevet: Det som intet øye har sett og intet øre hørt, og det som ikke kom opp i noe menneskes hjerte, det har Gud beredt for dem som elsker ham.</verse><verse id="10">Men for oss har Gud åpenbart det ved sin Ånd. For Ånden utforsker alle ting, også dybdene i Gud.</verse><verse id="11">For hvem blant mennesker vet hva som bor i et menneske, uten menneskets egen ånd som er i ham? Slik vet heller ikke noen hva som bor i Gud, uten Guds Ånd.</verse><verse id="12">Men vi har ikke fått verdens ånd, men den Ånd som er fra Gud, for at vi skal kjenne det som Gud i sin nåde har gitt oss.</verse><verse id="13">Og dette forkynner vi, ikke med ord som menneskelig visdom har lært oss, men med ord vi har lært av Ånden. Vi tolker åndelige ting med åndelige ord.</verse><verse id="14">Men et sjelelig menneske* tar ikke imot det som hører Guds Ånd til. For det er en dårskap for ham, og han kan ikke kjenne det, det kan bare bedømmes på åndelig vis.</verse><verse id="15">Den åndelige derimot kan dømme om alle ting, men om ham selv kan ingen dømme.</verse><verse id="16">For hvem kjente Herrens sinn, så han kunne undervise ham? Men vi har Kristi sinn.</verse></chapter><chapter id="3"><verse id="1">Og jeg, brødre, kunne ikke tale til dere som til åndelige, men bare som til kjødelige, som til småbarn i Kristus.</verse><verse id="2">Melk ga jeg dere å drikke, ikke fast føde. For dere tålte det ennå ikke. Heller ikke nå tåler dere det.</verse><verse id="3">For dere er ennå kjødelige. Når det er misunnelse og strid blant dere, er dere ikke da kjødelige og vandrer på menneskelig vis?</verse><verse id="4">Når en sier: Jeg holder meg til Paulus! - og en annen: Jeg holder meg til Apollos! - er dere da ikke kjødelige?</verse><verse id="5">Hva er da Apollos? Eller hva er Paulus? Tjenere som førte dere til troen, og det etter som Herren ga enhver.</verse><verse id="6">Jeg plantet, Apollos vannet, men Gud ga vekst.</verse><verse id="7">Derfor er de ikke noe, verken den som planter eller den som vanner, men bare Gud, som gir vekst.</verse><verse id="8">Den som planter og den som vanner, er ett. Men enhver skal få sin egen lønn etter sitt eget arbeid.</verse><verse id="9">For vi er Guds medarbeidere. Dere er Guds åkerland, Guds bygning.</verse><verse id="10">Etter den Guds nåde som er gitt meg, har jeg lagt grunnvoll som en vis byggmester, og en annen bygger videre på den. Men enhver se til hvordan han bygger videre.</verse><verse id="11">For ingen kan legge en annen grunnvoll enn den som er lagt, det er Jesus Kristus.</verse><verse id="12">Men om noen på denne grunnvollen bygger med gull, sølv, kostbare steiner, eller med tre, høy, strå,</verse><verse id="13">da skal det verk enhver har utført, bli åpenbart. Dagen skal vise det, for den åpenbares med ild. Hvordan det verket er som hver enkelt har utført, det skal ilden prøve.</verse><verse id="14">Om det byggverket som en har reist, blir stående, da skal han få lønn.</verse><verse id="15">Brenner hans verk opp, da skal han miste lønnen. Men selv skal han bli frelst, men da som gjennom ild.</verse><verse id="16">Vet dere ikke at dere er Guds tempel, og at Guds Ånd bor i dere?</verse><verse id="17">Dersom noen ødelegger Guds tempel, da skal Gud ødelegge ham. For Guds tempel er hellig, og det er dere.</verse><verse id="18">La ingen bedra seg selv! Hvis noen av dere regner seg for å være vis i denne verden, la ham da bli en dåre, for at han kan bli vis!</verse><verse id="19">For denne verdens visdom er dårskap for Gud. Det står jo skrevet: Han fanger de vise i deres list.</verse><verse id="20">Og et annet sted: Herren kjenner de vises tanker, og vet at de er tomme.</verse><verse id="21">La derfor ingen rose seg av mennesker! For alt hører dere til,</verse><verse id="22">enten det er Paulus eller Apollos eller Kefas, enten det er verden eller liv eller død, enten det er det som nå er, eller det som komme skal - alt hører dere til,</verse><verse id="23">men dere hører Kristus til, og Kristus hører Gud til.</verse></chapter><chapter id="4"><verse id="1">Så la da enhver se på oss som Kristi tjenere og som husholdere over Guds mysterier*.</verse><verse id="2">Av husholdere blir det ellers krevd at de må vise seg tro.</verse><verse id="3">Det som betyr minst for meg, er om jeg dømmes av dere, eller av en menneskelig domstol. Jeg er heller ikke min egen dommer.</verse><verse id="4">For selv om jeg ikke vet noe med meg selv, er jeg ikke dermed rettferdiggjort, men den som dømmer meg, er Herren.</verse><verse id="5">Døm derfor ikke noe før tiden, før Herren kommer. Han skal føre fram i lyset det som er skjult i mørket, og åpenbare hjertenes råd. Da skal enhver få sin ros av Gud.</verse><verse id="6">Brødre, for deres skyld har jeg overført dette på meg selv og Apollos, for at dere av oss kan lære at en ikke skal gå ut over det som er skrevet, så ingen av dere skal bli oppblåst, for den ene mot den andre.</verse><verse id="7">Hvem gir vel deg forrang? Hva har vel du som du ikke har fått? Men har du fått det, hvorfor roser du deg da som om du ikke hadde fått det?</verse><verse id="8">Dere er alt blitt mette! Dere er alt blitt rike! Uten oss er dere blitt konger! Ja, gi dere var blitt konger, så vi kunne herske sammen med dere!</verse><verse id="9">For meg ser det ut som om Gud har stilt oss apostler aller nederst. Vi er som dødsdømte. Et skuespill er vi blitt for verden, både for engler og for mennesker.</verse><verse id="10">Vi er dårer for Kristi skyld, men dere er kloke i Kristus. Vi er svake, men dere er sterke. Dere er æret, men vi er foraktet.</verse><verse id="11">Helt til denne stund er vi både sultne og tørste og nakne og mishandlet og hjemløse.</verse><verse id="12">Vi sliter og arbeider med våre egne hender. Vi blir utskjelt, og vi velsigner. Vi blir forfulgt, og vi tåler det.</verse><verse id="13">Vi blir hånet, og vi formaner. Vi er blitt som utskudd i verden, som avskum for alle, helt til denne stund.</verse><verse id="14">Jeg skriver ikke dette for å gjøre dere skamfulle, men for å formane dere som mine kjære barn.</verse><verse id="15">For selv om dere skulle ha ti tusen læremestre i Kristus, så har dere ikke mange fedre. For jeg har avlet dere i Kristus Jesus ved evangeliet.</verse><verse id="16">Jeg formaner dere altså: Bli mine etterfølgere!</verse><verse id="17">Av denne grunn sendte jeg Timoteus til dere, han som er mitt kjære og trofaste barn i Herren. Han skal minne dere om mine veier i Kristus Jesus, slik jeg lærer overalt i hver eneste menighet.</verse><verse id="18">I den tro at jeg ikke kommer til dere, har noen av dere blåst seg opp!</verse><verse id="19">Men jeg skal snart komme til dere, om Herren vil. Og da er det ikke bare ordene jeg skal lære å kjenne hos disse oppblåste menneskene, men kraften.</verse><verse id="20">For Guds rike består ikke i ord, men i kraft.</verse><verse id="21">Hva vil dere? Skal jeg komme til dere med ris eller med kjærlighet og en mild ånd?</verse></chapter><chapter id="5"><verse id="1">I det hele høres det om hor blant dere, og det slikt hor som ikke engang nevnes blant hedningene: at en mann lever med sin fars kone.</verse><verse id="2">Og dere er oppblåste! Burde dere ikke heller sørge, slik at han som har gjort dette, kunne bli støtt ut fra dere?</verse><verse id="3">Jeg som nok er fraværende med legemet, men til stede i ånden, jeg har allerede - som om jeg var hos dere - felt dommen over ham som har gjort dette.</verse><verse id="4">I vår Herre Jesu navn skal dere og min ånd samles i vår Herre Jesu kraft,</verse><verse id="5">for at han som har syndet, skal overgis til Satan til kjødets ødeleggelse, for at hans ånd kan bli frelst på den Herre Jesu dag.</verse><verse id="6">Det passer dårlig at dere roser dere! Vet dere ikke at en liten surdeig syrer hele deigen?</verse><verse id="7">Rens derfor ut den gamle surdeigen, så dere kan være ny deig, siden dere jo er usyret. For vårt påskelam er slaktet, Kristus.</verse><verse id="8">Så la oss holde høytid, ikke med gammel surdeig, ikke med ondskapens og lastens surdeig, men med renhets og sannhets usyrede brød!</verse><verse id="9">Jeg skrev i brevet til dere at dere ikke skulle ha samkvem med horkarer.</verse><verse id="10">Jeg mente ikke mennesker i denne verden som driver hor eller som er pengegriske, røvere eller avgudsdyrkere - da måtte dere jo gå ut av verden.</verse><verse id="11">Men det jeg skrev til dere, var at dere ikke skulle ha samkvem med noen som kaller seg en bror, men er en horkar eller pengegrisk eller avgudsdyrker eller baktaler eller dranker eller røver. Et slikt menneske skal dere ikke engang spise sammen med.</verse><verse id="12">Hva har vel jeg med å dømme dem som er utenfor? Er det ikke dem som er innenfor, dere dømmer?</verse><verse id="13">Men dem som er utenfor, skal Gud dømme. Støt da den onde ut fra dere!</verse></chapter><chapter id="6"><verse id="1">Våger noen av dere, når han har sak mot sin neste, å få saken pådømt av de urettferdige og ikke av de hellige?</verse><verse id="2">Eller vet dere ikke at de hellige skal dømme verden? Og hvis nå verden skal dømmes av dere, er dere da uverdige til å dømme i de minste saker?</verse><verse id="3">Vet dere ikke at vi skal dømme engler, hvor mye mer da i saker som angår dette livet!</verse><verse id="4">Når dere så har saker som angår dette livet, så setter dere dem til å være dommere som ikke blir aktet for noe i menigheten!</verse><verse id="5">Til skam for dere sier jeg dette! Så finnes det da ikke noen vis mann blant dere, ikke en eneste en, som kan skifte rett mellom sine brødre?</verse><verse id="6">Men bror fører sak mot bror, og det for vantro dommere!</verse><verse id="7">Allerede dette at dere har rettssaker mot hverandre, er et nederlag for dere. Hvorfor lider dere ikke heller urett? Hvorfor tåler dere ikke heller tap?</verse><verse id="8">Men dere gjør urett og volder tap, endog mot brødre.</verse><verse id="9">Eller vet dere ikke at de som gjør urett, ikke skal arve Guds rike? Far ikke vill! Verken horkarer eller avgudsdyrkere eller ekteskapsbrytere eller de som lar seg bruke til unaturlig utukt, eller menn* som øver utukt med menn,</verse><verse id="10">eller tyver eller pengegriske eller drankere eller baktalere eller røvere skal arve Guds rike.</verse><verse id="11">Slik var det en gang med noen av dere. Men dere har latt dere vaske rene. Dere er blitt helliget, dere er blitt rettferdiggjort i den Herre Jesu navn og i vår Guds Ånd.</verse><verse id="12">Jeg har lov til alt - men ikke alt gagner. Jeg har lov til alt - men jeg skal ikke la noe få makt over meg!</verse><verse id="13">Maten er for buken, og buken er for maten - og Gud skal gjøre ende på dem begge. Men legemet er ikke for hor, men for Herren, og Herren for legemet.</verse><verse id="14">Gud reiste Herren opp, og han skal også reise oss opp ved sin kraft.</verse><verse id="15">Vet dere ikke at deres legemer er Kristi lemmer? Skal jeg ta Kristi lemmer og gjøre dem til en horkvinnes lemmer? Langt derifra!</verse><verse id="16">Eller vet dere ikke at den som holder seg til en horkvinne, er ett legeme med henne? For det er sagt: De to skal være ett kjød.</verse><verse id="17">Men den som holder seg til Herren, er én ånd med ham.</verse><verse id="18">Fly hor! All synd som et menneske ellers kan gjøre, er utenfor legemet. Men den som driver hor, synder mot sitt eget legeme.</verse><verse id="19">Eller vet dere ikke at deres legeme er et tempel for Den Hellige Ånd som bor i dere, og som dere har fått fra Gud? Dere tilhører ikke lenger dere selv.</verse><verse id="20">Dere er dyrt kjøpt! La da legemet være til ære for Gud!</verse></chapter><chapter id="7"><verse id="1">Når det gjelder det dere skrev om, så er det godt for en mann ikke å røre en kvinne.</verse><verse id="2">Men for hors skyld skal hver mann ha sin egen hustru, og hver kvinne sin egen mann.</verse><verse id="3">Mannen skal gjøre mot ektefellen det han skylder henne, og det samme skal kvinnen gjøre mot mannen.</verse><verse id="4">Hustruen rår ikke over sitt eget legeme, men mannen. På samme vis rår heller ikke mannen over sitt eget legeme, men hustruen.</verse><verse id="5">Hold dere ikke fra hverandre uten at dere er blitt enige om det, for en tid, for å leve i bønn. Og kom så sammen igjen, for at ikke Satan skal friste dere fordi dere ikke makter å være avholdende.</verse><verse id="6">Dette sier jeg som tillatelse, ikke som et påbud.</verse><verse id="7">Helst ville jeg at alle mennesker var som jeg selv. Men hver har sin egen nådegave fra Gud, en slik og en annen slik.</verse><verse id="8">Til de ugifte og enkene sier jeg: Det er godt for dem om de fortsetter å være som jeg.</verse><verse id="9">Men kan de ikke leve avholdende, så la dem gifte seg! For det er bedre å gifte seg enn å brenne av lyst.</verse><verse id="10">Til dem som er gift, har jeg dette budet, ikke fra meg selv, men fra Herren: En kvinne skal ikke skille seg fra sin mann.</verse><verse id="11">Men er hun skilt fra ham, skal hun enten fortsette å leve ugift eller forlike seg med mannen. Og en mann skal ikke skille seg fra sin hustru.</verse><verse id="12">Til de andre sier jeg, ikke Herren: Dersom en bror har en hustru som ikke er troende, og hun samtykker i å bo hos ham, da skal han ikke skille seg fra henne.</verse><verse id="13">Og dersom en kvinne har en vantro mann, og denne samtykker i å bo hos henne, da skal hun ikke skille seg fra ham.</verse><verse id="14">For den vantro mannen er helliget ved sin hustru, og den vantro hustruen er helliget ved den kristne broren. Ellers ville jo også deres* barn være urene, men nå er de hellige.</verse><verse id="15">Men dersom den vantro skiller seg, så la ham gjøre det. En kristen bror eller søster er ikke trellbundet i slike ting, for Gud kalte oss til fred.</verse><verse id="16">For hva vet du, hustru, om du kan frelse din mann? Eller hva vet du, mann, om du kan frelse din hustru?</verse><verse id="17">Likevel må enhver vandre slik som Herren har gitt ham, som han var da Herren kalte ham. Dette gir jeg pålegg om i alle menighetene.</verse><verse id="18">Den som ble kalt som omskåret, skal ikke trekke forhud over. Og den som var uomskåret da han ble kalt, skal ikke la seg omskjære.</verse><verse id="19">Det som betyr noe, er ikke om en er omskåret eller uomskåret, men at en holder Guds bud.</verse><verse id="20">Enhver må bli i det kallet han var i da han ble kalt.</verse><verse id="21">Var du trell da du ble kalt? La det ikke bekymre deg! Men kan du bli fri, så gjør heller bruk av det.</verse><verse id="22">For den som var trell da Herren kalte ham, han er Herrens frigitte. Likeens er den frie som ble kalt, blitt Kristi trell.</verse><verse id="23">Dere er dyrt kjøpt, bli ikke menneskers treller!</verse><verse id="24">Brødre, bli hos Gud i den standen enhver var da han ble kalt.</verse><verse id="25">Om jomfruene har jeg ikke noe påbud fra Herren. Men jeg sier min mening, som en som Herren har gitt miskunn til å være troverdig.</verse><verse id="26">Jeg mener da dette: På grunn av den nødstiden vi lever i, er det godt for et menneske å leve ugift.</verse><verse id="27">Er du bundet til en kvinne, så søk ikke å bli fri. Er du ikke bundet til en kvinne, da søk ikke en kvinne.</verse><verse id="28">Men om du likevel gifter deg, så synder du ikke. Og om jomfruen gifter seg, så synder hun ikke. Men de som gifter seg, vil få trengsel for sitt kjød, og dette vil jeg gjerne spare dere for.</verse><verse id="29">Men dette sier jeg, brødre: Tiden er kort! Heretter skal de som har hustru, være som de som ikke har,</verse><verse id="30">de gråtende som de som ikke gråter, de glade som de som ikke gleder seg, de som kjøper, som de som ingenting eier,</verse><verse id="31">de som bruker verden, som de som ikke bruker den. For denne verdens skikkelse forgår.</verse><verse id="32">Jeg vil gjerne at dere skal være fri for bekymringer. Den ugifte har omsorg for det som hører Herren til, hvordan han kan være til behag for Herren.</verse><verse id="33">Men den som er gift, bekymrer seg for verdens ting, hvordan han skal være til behag for sin hustru.</verse><verse id="34">Det er forskjell på hustruen og jomfruen: Den ugifte kvinne har omsorg for det som hører Herren til, så hun kan være hellig både på legeme og ånd. Men den gifte kvinne har omsorg for verdens ting, hvordan hun kan være mannen sin til behag.</verse><verse id="35">Dette sier jeg fordi det er til gagn for dere, ikke for at jeg skulle sette en snare for dere, men for at dere må leve sømmelig og henge urokkelig fast ved Herren.</verse><verse id="36">Men om noen mener at han handler uriktig mot sin ugifte datter, og hun alt er over ungdomsalderen - og det må så være, la ham gjøre som han vil, han synder ikke. La dem gifte seg!</verse><verse id="37">Men den som står fast i sitt hjerte og ikke har noe som tvinger ham, men har det i sin makt å følge sin egen vilje, og har satt seg fore i sitt hjerte å holde sin datter ugift, han gjør vel.</verse><verse id="38">Så gjør da den vel som gifter bort sin datter, og den gjør bedre som ikke gifter henne bort.</verse><verse id="39">En hustru er bundet så lenge mannen hennes lever. Men om mannen hennes er død, da har hun frihet til å gifte seg med hvem hun vil, bare det skjer i Herren.</verse><verse id="40">Men lykkeligere er hun om hun blir som hun er, etter min mening. Men jeg tror også å ha Guds Ånd.</verse></chapter><chapter id="8"><verse id="1">Når det gjelder kjøtt som har vært ofret til avgudene, så vet vi jo at vi alle har kunnskap om det. Kunnskapen oppblåser, men kjærligheten oppbygger.</verse><verse id="2">Hvis noen mener at han har kunnskap om noe, så har han ennå ikke kjent det slik han burde.</verse><verse id="3">Men den som elsker Gud, han er kjent av ham.</verse><verse id="4">Når det gjelder dette å ete kjøtt fra avgudsofrene, så vet vi at ingen avgud i verden er til, og at det er ingen Gud uten én.</verse><verse id="5">For om det er såkalte guder, enten det nå er i himmelen eller på jorden - slik sett er det jo mange guder og mange herrer -</verse><verse id="6">så er det for oss bare én Gud, Faderen. Av ham er alle ting, og vi er til for ham. Og det er bare én Herre, Jesus Kristus. Ved ham er alle ting, og vi er til ved ham.</verse><verse id="7">Men ikke alle har denne kunnskap. Noen har til nå vært vant til avgudene, og eter derfor kjøttet som avgudsoffer. Og så blir deres svake samvittighet uren.</verse><verse id="8">Men mat gjør ikke til eller fra for Gud. Ikke vinner vi noe om vi eter, og ikke taper vi noe om vi ikke eter.</verse><verse id="9">Men se til at dere ikke bruker friheten slik at den blir til anstøt for de svake!</verse><verse id="10">For dersom noen ser deg som har kunnskap, ligge til bords i avgudshuset, vil da ikke hans samvittighet, som er svak, bli oppmuntret til å ete avgudsofferet?</verse><verse id="11">Da går jo den svake fortapt for din kunnskaps skyld - den bror som Kristus er død for!</verse><verse id="12">Men når dere på denne måten synder mot brødrene, og sårer deres svake samvittighet, da synder dere mot Kristus.</verse><verse id="13">Derfor, om mat volder min bror anstøt, da vil jeg aldri i evighet ete kjøtt, for at jeg ikke skal bli til anstøt for min bror.</verse></chapter><chapter id="9"><verse id="1">Er jeg ikke fri? Er jeg ikke apostel? Har jeg ikke sett Jesus, vår Herre? Er ikke dere mitt verk i Herren?</verse><verse id="2">Om jeg ikke er apostel for andre, så er jeg det i alle fall for dere! For dere er seglet på mitt apostelembete i Herren.</verse><verse id="3">Dette er mitt forsvar mot dem som setter seg til doms over meg.</verse><verse id="4">Har vi kanskje ikke rett til å ete og drikke?</verse><verse id="5">Har vi ikke rett til å føre med oss en søster som kone, slik som de andre apostlene og Herrens brødre, og Kefas?</verse><verse id="6">Eller er det bare jeg og Barnabas som ikke har rett til å slippe å arbeide?</verse><verse id="7">Hvem gjør vel noen gang krigstjeneste på egen lønn? Hvem planter en vingård og nyter ikke frukten fra den? Eller hvem gjeter en buskap og får ikke drikke av hjordens melk?</verse><verse id="8">Er dette bare menneskelig tale, eller sier ikke også loven det samme?</verse><verse id="9">For i Moseloven står det skrevet: Du skal ikke binde for mulen på en okse som tresker. Er det oksene som ligger Gud på hjertet,</verse><verse id="10">eller er det ikke med tanke på oss at han sier dette? For vår skyld er det jo skrevet at den som pløyer, skal pløye med håp, og den som tresker, skal gjøre det med håp om å få sin del.</verse><verse id="11">Når vi har sådd de åndelige goder hos dere, er det da for mye om vi høster timelige goder fra dere?</verse><verse id="12">Har andre slike rettigheter hos dere, skulle da ikke vi ha det enda mer? Men vi har ikke gjort oss bruk av denne retten. Vi tåler alt, for at vi ikke skal legge noen hindring i veien for Kristi evangelium.</verse><verse id="13">Vet dere ikke at de som gjør tjeneste i templet, får sitt underhold fra templet? Og de som tjener ved alteret, får sin del fra alteret?</verse><verse id="14">Slik har også Herren fastsatt for dem som forkynner evangeliet, at de skal leve av evangeliet.</verse><verse id="15">Men jeg har ikke gjort bruk av noe av dette. Jeg skriver ikke dette for at det nå skal bli slik med meg, for heller vil jeg dø enn at noen skulle gjøre til intet det som jeg roser meg av!</verse><verse id="16">For om jeg forkynner evangeliet, så er det ikke noe å rose meg for. Det er en nødvendighet som ligger på meg, for ve meg om jeg ikke forkynner evangeliet!</verse><verse id="17">Gjør jeg dette frivillig, da har jeg lønn. Men gjør jeg det under tvang, da er det et husholderoppdrag som er betrodd meg.</verse><verse id="18">Hva er så min lønn? Jo, at jeg byr fram evangeliet uten vederlag når jeg forkynner det, slik at jeg ikke gjør bruk av den rett evangeliet gir meg.</verse><verse id="19">For selv om jeg er fri overfor alle, så har jeg gjort meg til alles trell, for å vinne så mange som mulig.</verse><verse id="20">For jødene er jeg blitt som en jøde, for å kunne vinne jøder. For dem som er under loven, er jeg blitt som en som er under loven, enda jeg selv ikke er under loven, for å vinne dem som er under loven.</verse><verse id="21">For dem som er uten lov, er jeg blitt som om jeg var uten lov, enda jeg ikke er lovløs for Gud, men lovbundet for Kristus, for å vinne dem som er uten lov.</verse><verse id="22">For de svake er jeg blitt svak, for å vinne de svake. For dem alle er jeg blitt alt, for i alle fall å frelse noen.</verse><verse id="23">Alt gjør jeg for evangeliets skyld, for at også jeg kan få del i det.</verse><verse id="24">Vet dere ikke at de som løper på idrettsbanen, de løper alle, men bare én får seiersprisen? Løp da slik at dere kan vinne den!</verse><verse id="25">Enhver som deltar i idrettstevling, er avholdende i alt - de altså for å vinne en forgjengelig krans, men vi en uforgjengelig.</verse><verse id="26">Så løper jeg da ikke som på det uvisse, jeg kjemper ikke som en som fekter i løse luften.</verse><verse id="27">Men jeg undertvinger mitt legeme og holder det i trelldom, for at jeg som forkynner for andre, ikke selv skal finnes uverdig.</verse></chapter><chapter id="10"><verse id="1">For jeg vil ikke, brødre, at dere skal være uvitende om at våre fedre var alle under skyen og gikk alle gjennom havet.</verse><verse id="2">Alle ble døpt til Moses i skyen og i havet.</verse><verse id="3">De åt alle den samme åndelige mat,</verse><verse id="4">og de drakk alle den samme åndelige drikk. For de drakk av den åndelige klippen som fulgte dem, og klippen var Kristus.</verse><verse id="5">Likevel fant Gud ikke behag i de fleste av dem, for de ble slått ned i ørkenen.</verse><verse id="6">Men disse ting hendte som forbilder for oss, så vi ikke skal ha lyst til det onde, slik de hadde lyst til det.</verse><verse id="7">Heller ikke må dere bli avgudsdyrkere slik som noen av dem. Som det er skrevet: Folket satte seg ned for å ete og drikke, og de sto opp for å leke.</verse><verse id="8">Heller ikke må vi drive hor, slik noen av dem drev hor, og på én dag falt tjuetre tusen.</verse><verse id="9">La oss heller ikke friste Kristus, slik noen av dem gjorde, og ble ødelagt av slanger.</verse><verse id="10">Knurr heller ikke, slik noen av dem knurret, og ble drept av ødeleggeren.</verse><verse id="11">Men alt dette hendte dem som forbilder, og det er skrevet til formaning for oss, som de siste tider er kommet til.</verse><verse id="12">Derfor, den som mener seg å stå, han se til at han ikke faller!</verse><verse id="13">Dere har ikke møtt noen fristelse som mennesker ikke kan tåle. Og Gud er trofast. Han skal ikke la dere bli fristet over evne, men gjøre både fristelsen og utgangen på den slik at dere kan tåle den.</verse><verse id="14">Derfor, mine kjære, vend dere bort fra avgudsdyrkelsen!</verse><verse id="15">Jeg taler til dere som til forstandige mennesker. Døm selv om det jeg sier!</verse><verse id="16">Velsignelsens beger som vi velsigner, er det ikke samfunn med Kristi blod? Brødet som vi bryter, er det ikke samfunn med Kristi legeme?</verse><verse id="17">Fordi det er ett brød, er vi ett legeme enda vi er mange. For vi har alle del i det ene brødet.</verse><verse id="18">Se til Israel etter kjødet: Har ikke de som eter ofrene, samfunn med alteret?</verse><verse id="19">Hva vil jeg si med dette? At det er noe avgudsoffer til? Eller at det er noen avgud til?</verse><verse id="20">Nei, men at det som hedningene ofrer, det ofrer de til onde åndene og ikke til Gud. Men jeg vil ikke at dere skal komme i samfunn med onde ånder.</verse><verse id="21">Dere kan ikke drikke av Herrens beger og onde ånders beger. Dere kan ikke ha del i Herrens bord og i onde ånders bord.</verse><verse id="22">Eller tør vi egge Herren til nidkjærhet? Vi er vel ikke sterkere enn han?</verse><verse id="23">Jeg har lov til alt, men ikke alt gagner. Jeg har lov til alt, men ikke alt oppbygger.</verse><verse id="24">Ingen må søke sitt eget, men heller det som er til gagn for nesten.</verse><verse id="25">Alt det som blir solgt i slakterboden, kan dere ete uten at dere for samvittighetens skyld spør mer etter det.</verse><verse id="26">For jorden og alt som fyller den, hører Herren til.</verse><verse id="27">Dersom noen av de vantro innbyr dere, og dere vil gå dit, da et alt som settes fram for dere, uten at dere for samvittighetens skyld spør mer etter det.</verse><verse id="28">Men dersom noen sier til dere: Dette er offerkjøtt! - da la være å ete det, for hans skyld som sa dere det, og for samvittighetens skyld.</verse><verse id="29">Jeg mener ikke deres egen samvittighet, men nestens. For hvorfor skal min frihet dømmes av en annens samvittighet?</verse><verse id="30">Når jeg eter noe med takk, hvorfor blir jeg da spottet på grunn av det jeg takker for?</verse><verse id="31">Enten dere eter eller drikker, eller hva dere så gjør, så gjør det til Guds ære!</verse><verse id="32">Vær ikke til anstøt, verken for jøder eller for grekere eller for Guds menighet.</verse><verse id="33">Slik prøver også jeg i alle ting å gjøre det beste for alle. Jeg søker ikke mitt eget gagn, men de manges, slik at de kan bli frelst.</verse></chapter><chapter id="11"><verse id="1">Bli mine etterfølgere, likesom jeg etterfølger Kristus!</verse><verse id="2">Jeg roser dere for at dere minnes meg i alle ting og for at dere holder fast på overleveringene, slik jeg overga dem til dere.</verse><verse id="3">Men jeg vil at dere skal vite at Kristus er enhver manns hode, og mannen er kvinnens hode, men Gud er Kristi hode.</verse><verse id="4">Hver mann som ber eller taler profetisk med tildekket hode, fører skam over sitt hode.</verse><verse id="5">Men hver kvinne som ber eller taler profetisk med utildekket hode, fører skam over sitt hode. For det er ett og det samme som om hun var snauraket.</verse><verse id="6">For dersom en kvinne ikke tildekker seg, da la henne også klippe av seg håret! Men er det en skam for en kvinne å klippe eller rake av seg håret, da la henne tildekke seg.</verse><verse id="7">En mann bør ikke dekke hodet, for han er Guds bilde og ære. Men kvinnen er mannens ære.</verse><verse id="8">For mannen er ikke av kvinnen, men kvinnen av mannen.</verse><verse id="9">Heller ikke ble mannen skapt for kvinnens skyld, men kvinnen for mannens skyld.</verse><verse id="10">Derfor bør kvinnen ha et undergivenhetstegn på sitt hode for englenes skyld.</verse><verse id="11">Og likevel: I Herren er verken kvinnen noe uten mannen eller mannen noe uten kvinnen.</verse><verse id="12">For likesom kvinnen er av mannen, så er også mannen ved kvinnen. Men alt er av Gud.</verse><verse id="13">Døm selv! Sømmer det seg for en kvinne å be til Gud med utildekket hode?</verse><verse id="14">Lærer ikke selve naturen at dersom en mann har langt hår, er det til skam for ham?</verse><verse id="15">Men dersom en kvinne lar håret vokse langt, er det henne til ære, for det lange håret er gitt henne til slør.</verse><verse id="16">Men dersom noen vil være trettekjær, så skal han vite at en slik skikk har ikke vi, heller ikke Guds menigheter.</verse><verse id="17">Men når jeg gir dere disse påbudene, kan jeg ikke rose at dere kommer sammen til skade og ikke til gagn.</verse><verse id="18">For det første hører jeg at det er splittelse blant dere når dere kommer sammen som menighet, og for en del tror jeg det.</verse><verse id="19">For det må være partier blant dere, for at det kan vise seg hvem som er ekte blant dere.</verse><verse id="20">Når dere så kommer sammen på samme sted, da er det ikke Herrens nattverd dere eter.</verse><verse id="21">For når dere eter, holder hver sitt eget måltid, én sitter sulten, og en annen er drukken.</verse><verse id="22">Har dere da ikke hus til å ete og drikke i? Eller forakter dere Guds menighet og vanærer dem som ingenting har? Hva skal jeg si til dere? Skal jeg rose dere? I dette roser jeg dere ikke!</verse><verse id="23">For jeg har mottatt fra Herren det som jeg også har overgitt til dere, at Herren Jesus den natten da han ble forrådt, tok et brød,</verse><verse id="24">takket, brøt det og sa: Dette er mitt legeme, som er for dere. Gjør dette til minne om meg!</verse><verse id="25">Likeså tok han også begeret etter aftensmåltidet og sa: Dette begeret er den nye pakt i mitt blod. Gjør dette, så ofte som dere drikker av det, til minne om meg!</verse><verse id="26">For så ofte som dere eter dette brødet og drikker av dette begeret, forkynner dere Herrens død, inntil han kommer.</verse><verse id="27">Derfor, den som eter brødet eller drikker av Herrens beger på uverdig vis, blir skyldig i Herrens legeme og blod.</verse><verse id="28">La hvert menneske prøve seg selv, og så ete av brødet og drikke av begeret.</verse><verse id="29">For den som eter og drikker, han eter og drikker seg selv til dom dersom han ikke akter på Herrens legeme.</verse><verse id="30">Derfor er det mange svake og syke blant dere, og ikke få som sovner inn.</verse><verse id="31">Men dersom vi dømte oss selv, ble vi ikke dømt.</verse><verse id="32">Men når vi blir dømt, da er det Herren som refser oss, for at vi ikke skal bli fordømt sammen med verden.</verse><verse id="33">Derfor, mine brødre, når dere kommer sammen for å holde måltid, da vent på hverandre!</verse><verse id="34">Om noen er sulten, så får han spise hjemme, for at dere ikke skal komme sammen til dom! - Det andre vil jeg gi forskrifter om når jeg kommer.</verse></chapter><chapter id="12"><verse id="1">Når det gjelder de åndelige gaver, brødre, vil jeg ikke at dere skal være uvitende.</verse><verse id="2">Dere vet at mens dere var hedninger, ble dere dratt og revet med til de stumme avgudeene.</verse><verse id="3">Derfor kunngjør jeg dere at ingen som taler i Guds Ånd, sier: Forbannet er Jesus! - Og ingen kan si: Jesus er Herre! - uten i Den Hellige Ånd.</verse><verse id="4">Det er forskjell på nådegaver, men Ånden er den samme.</verse><verse id="5">Det er forskjell på tjenester, men Herren er den samme.</verse><verse id="6">Det er forskjell på kraftige virkninger, men Gud er den samme, han som virker alt i alle.</verse><verse id="7">Men Åndens åpenbarelse blir gitt enhver til det som er gagnlig.</verse><verse id="8">For til én blir det gitt visdoms tale ved Ånden, til en annen kunnskaps tale ved den samme Ånd,</verse><verse id="9">en annen får tro ved den samme Ånd, en annen nådegaver til å helbrede ved den samme Ånd.</verse><verse id="10">En annen får kraft til å gjøre undergjerninger, en annen gave til å tale profetisk, en annen gave til å prøve ånder. En annen får ulike slags tunger, en annen tydning av tunger.</verse><verse id="11">Alt dette virker den ene og samme Ånd, som deler ut til hver enkelt etter som han vil.</verse><verse id="12">For likesom legemet er ett og har mange lemmer, men alle legemets lemmer er ett legeme, enda de er mange, slik er det også med Kristus.</verse><verse id="13">For med én Ånd ble vi alle døpt til å være ett legeme, enten vi er jøder eller grekere, treller eller frie. Og vi har alle fått én Ånd å drikke.</verse><verse id="14">Legemet er jo heller ikke ett lem, men mange.</verse><verse id="15">Om foten skulle si: Fordi jeg ikke er hånd, hører jeg ikke med til legemet! - så hører den like fullt med til legemet.</verse><verse id="16">Om øret skulle si: Fordi jeg ikke er øye, hører jeg ikke med til legemet! - så hører det like fullt med til legemet.</verse><verse id="17">Dersom hele legemet var øye, hvor ble det da av hørselen? Hvis det hele var hørsel, hvor ble det da av luktesansen?</verse><verse id="18">Men nå satte Gud lemmene, hvert enkelt av dem, på legemet, slik som han ville.</verse><verse id="19">Om de alle var ett lem, hvor ble det da av legemet?</verse><verse id="20">Men nå er det mange lemmer, men ett legeme.</verse><verse id="21">Øyet kan ikke si til hånden: Jeg trenger deg ikke! - eller hodet til føttene: Jeg har ikke bruk for dere!</verse><verse id="22">Men tvert imot: De lemmer på legemet som synes å være de svakeste, de er nødvendige.</verse><verse id="23">De lemmer som vi synes er mindre ære verd, dem kler vi med desto større ære, og dem som vi blyges ved, kler vi med desto større bluferdighet.</verse><verse id="24">Våre edlere lemmer trenger ikke til dette. Men Gud satte legemet slik sammen at han ga det ringeste størst ære,</verse><verse id="25">for at det ikke skal være splittelse i legemet, men lemmene ha samme omsorg for hverandre.</verse><verse id="26">Om ett lem lider, da lider alle lemmene med. Og om ett lem blir hedret, da gleder alle lemmene seg med.</verse><verse id="27">Dere er Kristi legeme, og hver for seg hans lemmer.</verse><verse id="28">Og Gud satte i menigheten først noen til apostler, for det andre profeter, for det tredje lærere, dernest kraftige gjerninger, så nådegaver til å helbrede, til å hjelpe, til å styre, og ulike slags tunger.</verse><verse id="29">Er vel alle apostler? Er vel alle profeter? Er vel alle lærere? Gjør vel alle kraftige gjerninger?</verse><verse id="30">Har vel alle nådegaver til å helbrede? Taler vel alle med tunger? Kan vel alle tyde dem?</verse><verse id="31">Men streb etter de beste nådegavene! Og jeg vil vise dere en enda bedre vei.</verse></chapter><chapter id="13"><verse id="1">Om jeg taler med menneskers og englers tunger, men ikke har kjærlighet, da er jeg en lydende malm eller en klingende bjelle.</verse><verse id="2">Om jeg har profetisk gave og kjenner alle hemmeligheter og all kunnskap, og om jeg har all tro, så jeg kan flytte fjell, men ikke har kjærlighet, da er jeg ingenting.</verse><verse id="3">Og om jeg gir alt det jeg eier til mat for de fattige, og om jeg gir mitt legeme til å brennes, men ikke har kjærlighet, da gagner det meg ingenting.</verse><verse id="4">Kjærligheten er tålmodig, er velvillig. Kjærligheten misunner ikke. Kjærligheten skryter ikke, den blåser seg ikke opp.</verse><verse id="5">Den gjør ikke noe usømmelig, søker ikke sitt eget, blir ikke bitter, gjemmer ikke på det onde.</verse><verse id="6">Den gleder seg ikke over urett, men gleder seg ved sannhet.</verse><verse id="7">Den utholder alt, tror alt, håper alt, tåler alt.</verse><verse id="8">Kjærligheten faller aldri bort. Men om det er profetiske gaver, da skal de få ende, eller det er tunger, skal de opphøre, eller det er kunnskap, skal den ta slutt.</verse><verse id="9">For vi forstår stykkevis, og vi taler profetisk stykkevis.</verse><verse id="10">Men når det fullkomne kommer, da skal det som er stykkevis, få ende.</verse><verse id="11">Da jeg var barn, talte jeg som et barn, tenkte jeg som et barn, dømte jeg som et barn. Men da jeg ble mann, la jeg av det barnslige.</verse><verse id="12">For nå ser vi som i et speil, i en gåte, men da skal vi se ansikt til ansikt. Nå kjenner jeg stykkevis, men da skal jeg kjenne fullt ut, likesom jeg selv er fullt ut kjent.</verse><verse id="13">Men nå blir de stående disse tre: tro, håp og kjærlighet. Men størst blant dem er kjærligheten.</verse></chapter><chapter id="14"><verse id="1">Jag etter kjærligheten! Søk med iver å få de åndelige gaver, særlig å tale profetisk!</verse><verse id="2">For den som taler med tunger, taler ikke for mennesker, men for Gud. Ingen kan forstå ham, men han taler hemmeligheter i Ånden.</verse><verse id="3">Men den som taler profetisk, taler for mennesker, til oppbyggelse, formaning og trøst.</verse><verse id="4">Den som taler med tunger, oppbygger seg selv. Men den som taler profetisk, oppbygger menigheten.</verse><verse id="5">Likevel ønsker jeg at dere alle talte med tunger, men heller at dere talte profetisk. For den som taler profetisk, er større enn den som taler med tunger, - hvis han da ikke tyder det, så menigheten kan få oppbyggelse av det.</verse><verse id="6">Men nå, brødre, om jeg kom til dere og talte med tunger - hva gagn ville jeg være til for dere, dersom jeg ikke talte til dere enten med en åpenbaring, eller med kunnskap, eller med profeti, eller med lære?</verse><verse id="7">Slik er det også med livløse ting som gir lyd, enten det nå er fløyte eller harpe. Dersom det ikke er forskjell på tonene, hvordan kan en da skjønne hva som spilles på fløyten eller harpen?</verse><verse id="8">Og dersom en basun gir utydelig lyd, hvem vil da gjøre seg klar til kamp?</verse><verse id="9">Slik er det også med dere: Hvis dere ikke fremfører tydelig tale med tungen, hvordan kan en da skjønne det som blir sagt? Da snakker dere jo bare ut i været!</verse><verse id="10">Så mange slags språk er det nå visst i verden! Og ingen av dem er uten mening.</verse><verse id="11">Dersom jeg ikke kjenner språkets betydning, blir jeg en utlending for den som taler, og han som taler, blir en utlending for meg.</verse><verse id="12">Slik også med dere: Siden dere nå med iver søker de åndelige gavene, så søk å få dem i rikt mål for at menigheten kan bli oppbygget.</verse><verse id="13">La derfor den som taler med tunger, be om at han må kunne tyde det.</verse><verse id="14">For når jeg ber med tunger, da er det min ånd som ber, men min forstand har ingen frukt av det.</verse><verse id="15">Hvordan er det så? Jeg vil be i ånden, men jeg vil også be med forstanden. Jeg vil lovsynge i ånden, men jeg vil også lovsynge med forstanden.</verse><verse id="16">For om du lovpriser Gud i ånden, hvordan kan den som ikke er kyndig i dette, si amen til din takkebønn? Han skjønner jo ikke hva du sier.</verse><verse id="17">For du ber nok en vakker takkebønn! Men den andre blir ikke oppbygget av det.</verse><verse id="18">Jeg takker Gud: Jeg taler mer med tunger enn dere alle.</verse><verse id="19">Men i en menighetssamling vil jeg heller tale fem ord med min forstand, så jeg ved det kan lære andre, enn ti tusen ord med tunger.</verse><verse id="20">Brødre, vær ikke barn i forstand! Vær småbarn i ondskap, men vær fullvoksne i forstand!</verse><verse id="21">I loven er det skrevet: Ved folk med andre tunger og fremmedes lepper vil jeg tale til dette folket, men ikke engang da skal de høre på meg, sier Herren.</verse><verse id="22">Så er da tungene til et tegn, ikke for de troende, men for de vantro - profetien derimot er ikke for de vantro, men for de troende.</verse><verse id="23">Om nå hele menigheten kommer sammen på samme sted, og alle taler med tunger, og det så kommer inn noen ukyndige eller vantro, vil de da ikke si at dere er gått fra forstanden?</verse><verse id="24">Men dersom alle taler profetisk, og det så kommer inn en vantro eller ukyndig, da blir han avslørt av alle og dømt av alle,</verse><verse id="25">og det som er skjult i hans hjerte, åpenbares. Så vil han falle på sitt ansikt og tilbe Gud og bekjenne: Gud er sannelig iblant dere!</verse><verse id="26">Hvordan er det da, brødre? Når dere kommer sammen, da har hver enkelt av dere en salme, en lære, en åpenbaring, en tunge eller tydning. La alt skje til oppbyggelse.</verse><verse id="27">Taler noen med tunger, da la det være to eller i høyden tre, én om gangen og la én tyde det.</verse><verse id="28">Men dersom det ikke er noen som kan tyde, da skal han tie i menigheten, men tale for seg selv og for Gud.</verse><verse id="29">La to eller tre profeter tale, og de andre skal prøve det.</verse><verse id="30">Men hvis en annen får en åpenbaring mens han sitter der, da skal den første tie.</verse><verse id="31">For dere kan alle tale profetisk, én for én, så alle kan lære noe og bli formant.</verse><verse id="32">Og profeters ånder er profeter lydige.</verse><verse id="33">For Gud er ikke uordens Gud, men freds Gud. Som i alle de helliges menigheter</verse><verse id="34">skal kvinnene tie i menighetssamlingene. For det tillates dem ikke å tale, men de skal underordne seg, som også loven sier.</verse><verse id="35">Men er det noe de vil ha rede på, da skal de spørre sine egne menn hjemme, for det sømmer seg ikke for en kvinne å tale i menighetssamling.</verse><verse id="36">Eller var det fra dere Guds ord gikk ut? Eller er det bare til dere det er nådd?</verse><verse id="37">Hvis noen mener at han er en profet eller en åndelig, la ham da erkjenne at det jeg skriver til dere, er Herrens bud.</verse><verse id="38">Men om noen er uvitende, så får han være uvitende!*</verse><verse id="39">Derfor, mine brødre, søk med iver å tale profetisk, og hindre ikke noen i å tale med tunger.</verse><verse id="40">Men la alt skje sømmelig og med orden!</verse></chapter><chapter id="15"><verse id="1">Jeg kunngjør dere, brødre, det evangelium som jeg forkynte for dere, det som dere også tok imot, som dere også står fast i.</verse><verse id="2">Ved det blir dere også frelst dersom dere holder fast ved det ordet jeg forkynte dere - om dere da ikke forgjeves er kommet til troen.</verse><verse id="3">For jeg overga dere blant de første ting det som jeg selv tok imot: At Kristus døde for våre synder etter Skriftene,</verse><verse id="4">og at han ble begravet, og at han ble reist opp på den tredje dagen etter Skriftene,</verse><verse id="5">og at han ble sett av Kefas, deretter av de tolv.</verse><verse id="6">Deretter ble han sett av mer enn fem hundre brødre på én gang. Av dem lever de fleste ennå, men noen er sovnet inn.</verse><verse id="7">Deretter ble han sett av Jakob, deretter av alle apostlene.</verse><verse id="8">Men sist av alle ble han òg sett av meg som det ufullbårne foster.</verse><verse id="9">For jeg er den ringeste av apostlene, jeg er ikke engang verd å kalles apostel, fordi jeg har forfulgt Guds menighet.</verse><verse id="10">Men av Guds nåde er jeg det jeg er, og hans nåde mot meg har ikke vært forgjeves, men jeg har arbeidet mer enn de alle - det vil si: ikke jeg, men Guds nåde som er med meg.</verse><verse id="11">Enten det nå er jeg eller de andre: Dette forkynner vi, og slik kom dere til troen.</verse><verse id="12">Men når det blir forkynt om Kristus at han er reist opp fra de døde, hvordan kan da noen blant dere si at det ikke er noen oppstandelse fra de døde?</verse><verse id="13">Dersom det ikke er noen oppstandelse fra de døde, da er heller ikke Kristus reist opp.</verse><verse id="14">Men er Kristus ikke reist opp, da er vår forkynnelse ingenting, og den troen dere har, er intet.</verse><verse id="15">Da blir vi stående som falske vitner om Gud. For vi har vitnet mot Gud at han har reist Kristus opp, noe han altså ikke har gjort, dersom det er så at de døde ikke reises opp.</verse><verse id="16">For dersom de døde ikke reises opp, da er heller ikke Kristus reist opp.</verse><verse id="17">Men er ikke Kristus reist opp, da har dere en unyttig tro, og da er dere ennå i deres synder.</verse><verse id="18">Da er også de fortapt som er sovnet inn i Kristus.</verse><verse id="19">Har vi bare i dette livet satt vårt håp til Kristus, da er vi de ynkverdigste av alle mennesker.</verse><verse id="20">Men nå er Kristus reist opp fra de døde og er blitt førstegrøden av dem som er sovnet inn.</verse><verse id="21">For ettersom døden kom ved et menneske, så er også de dødes oppstandelse kommet ved et menneske.</verse><verse id="22">For likesom alle dør i Adam, slik skal også alle bli gjort levende i Kristus.</verse><verse id="23">Men hver i sin egen avdeling: Kristus er førstegrøden. Deretter skal de som hører Kristus til, bli gjort levende ved hans komme.</verse><verse id="24">Deretter kommer enden, når han overgir riket til Gud og Faderen, etter at han har tilintetgjort all makt og all myndighet og velde.</verse><verse id="25">For han skal herske som konge til han får lagt alle sine fiender under sine føtter.</verse><verse id="26">Den siste fiende som blir tilintetgjort, er døden.</verse><verse id="27">For alt har han lagt under hans føtter. Men når han sier at alt er underlagt ham, da er det klart at han som la alt under ham, er unntatt.</verse><verse id="28">Men når alt er underlagt ham, da skal også Sønnen selv underlegge seg ham som la alt under ham, for at Gud skal være alt i alle.</verse><verse id="29">De som lar seg døpe for de døde - hvorfor gjør de det? Dersom døde i det hele tatt ikke reises opp, hvorfor lar de seg da døpe for dem?</verse><verse id="30">Og vi selv, hvorfor utsetter vi oss hver time for fare?</verse><verse id="31">Jeg dør hver dag - så sant som jeg kan rose meg av dere, brødre, i Kristus Jesus, vår Herre!</verse><verse id="32">Var det på menneskelig vis jeg kjempet mot villdyr i Efesus, hva gagn hadde jeg så av det? Dersom de døde ikke reises opp, så la oss ete og drikke, for i morgen dør vi!</verse><verse id="33">Far ikke vill! Slett selskap forderver gode seder.</verse><verse id="34">Våkn opp for alvor og synd ikke! For noen har ikke kjennskap til Gud. Til skam for dere sier jeg det.</verse><verse id="35">Men en kunne si: Hvordan blir de døde reist opp? Hva slags legeme trer de fram med?</verse><verse id="36">Du dåre! Det du sår, får ikke liv uten at det dør.</verse><verse id="37">Og det du sår, er ikke det legemet som skal bli, men et nakent korn - om det nå er av hvete eller av et annet slag.</verse><verse id="38">Men Gud gir det et legeme slik han vil, hvert frøslag får sitt eget legeme.</verse><verse id="39">Ikke alt kjøtt er av samme slag. Ett slag er i mennesker, et annet i fe, et annet i fugl og et annet i fisk.</verse><verse id="40">Og det finnes himmelske legemer og jordiske legemer. De himmelske legemene har én glans, de jordiske en annen.</verse><verse id="41">Én glans har solen, en annen månen, og en annen stjernene - stjerne skiller seg fra stjerne i glans.</verse><verse id="42">Slik er det også med de dødes oppstandelse. Det blir sådd i forgjengelighet, det reises opp i uforgjengelighet.</verse><verse id="43">Det blir sådd i vanære, det reises opp i herlighet. Det blir sådd i svakhet, det reises opp i kraft.</verse><verse id="44">Det blir sådd et naturlig legeme, det reises opp et åndelig legeme. Så sant det finnes et naturlig legeme, finnes det også et åndelig legeme.</verse><verse id="45">Slik står det også skrevet: Det første mennesket, Adam, ble til en levende sjel. Den siste Adam ble til en ånd som gir liv.</verse><verse id="46">Men det åndelige er ikke det første, men det naturlige, og deretter det åndelige.</verse><verse id="47">Det første mennesket var av jorden, jordisk. Det andre mennesket er av himmelen.</verse><verse id="48">Som den jordiske var, slik er også de jordiske. Og som den himmelske er, slik skal også de himmelske være.</verse><verse id="49">Og likesom vi har båret bildet av den jordiske, så skal vi også bære bildet av den himmelske.</verse><verse id="50">Men det sier jeg, brødre: Kjøtt og blod kan ikke arve Guds rike. Heller ikke skal forgjengelighet arve uforgjengelighet.</verse><verse id="51">Se, jeg sier dere et mysterium*: Vi skal ikke alle sovne inn, men vi skal alle bli forvandlet,</verse><verse id="52">brått, i et øyeblikk, ved den siste basunen. For basunen skal lyde, og de døde skal bli reist opp uforgjengelige, og vi skal bli forvandlet.</verse><verse id="53">For dette forgjengelige må bli ikledd uforgjengelighet, og dette dødelige må bli ikledd udødelighet.</verse><verse id="54">Men når dette forgjengelige er blitt ikledd uforgjengelighet, og dette dødelige er blitt ikledd udødelighet, da blir det ordet oppfylt som står skrevet: Døden er oppslukt til seier.</verse><verse id="55">Død, hvor er din brodd? Død, hvor er din seier?</verse><verse id="56">Dødens brodd er synden, og syndens kraft er loven.</verse><verse id="57">Men Gud være takk, som gir oss seier ved vår Herre Jesus Kristus!</verse><verse id="58">Derfor, mine elskede brødre, vær faste og urokkelige, alltid rike i Herrens gjerning, da dere vet at deres arbeid ikke er forgjeves i Herren.</verse></chapter><chapter id="16"><verse id="1">Når det gjelder innsamlingen til de hellige, så skal også dere gjøre det slik som jeg har ordnet det for menighetene i Galatia!</verse><verse id="2">På den første dagen i uken skal hver av dere hjemme hos seg selv legge til side det han får lykke til, for at ikke innsamlingen først skal begynne når jeg kommer.</verse><verse id="3">Når jeg så er kommet, skal jeg sende dem som dere selv velger, med brev, så de kan bringe gaven deres til Jerusalem.</verse><verse id="4">Men er det verdt at også jeg reiser, da skal de reise i følge med meg!</verse><verse id="5">Jeg kommer til dere når jeg har vært i Makedonia, for Makedonia reiser jeg bare igjennom.</verse><verse id="6">Men hos dere er det mulig jeg blir en tid, kanskje vinteren over. Så kan jeg få følge av dere på reisen videre, hvor den nå går.</verse><verse id="7">Jeg vil ikke besøke dere nå bare på en gjennomreise, for jeg håper å kunne bli hos dere en tid, om Herren gir meg lov.</verse><verse id="8">I Efesus blir jeg til pinse.</verse><verse id="9">For en dør er blitt åpnet for meg, stor og virksom, og det er mange motstandere.</verse><verse id="10">Når Timoteus kommer, sørg da for at han kan være hos dere uten frykt! For han gjør Herrens gjerning, likesom jeg.</verse><verse id="11">Derfor må ingen forakte ham! Men følg ham på veien i fred, så han kan komme til meg, for jeg venter på ham sammen med brødrene.</verse><verse id="12">Når det gjelder vår bror Apollos, har jeg inntrengende bedt ham å reise til dere sammen med brødrene. Han var på ingen måte villig til å reise nå, men han vil komme når han får tid til det.</verse><verse id="13">Våk! Stå faste i troen! Vær mandige! Vær sterke!</verse><verse id="14">La alt hos dere skje i kjærlighet!</verse><verse id="15">Jeg formaner dere, brødre: Dere kjenner Stefanas’ hus, at de er førstegrøden i Akaia, og at de har stilt seg til tjeneste for de hellige -</verse><verse id="16">også dere må underordne dere slike som dem og for hver som hjelper til og strever.</verse><verse id="17">Jeg gleder meg over at Stefanas, Fortunatus og Akaikus er kommet hit. De har utfylt savnet av dere.</verse><verse id="18">De har styrket både min og deres ånd. Slike som dem skal dere vite å verdsette!</verse><verse id="19">Menighetene i Asia hilser dere. Akvilas og Priska, sammen med menigheten i deres hus, hilser dere hjertelig i Herren.</verse><verse id="20">Alle brødrene hilser dere. Hils hverandre med et hellig kyss!</verse><verse id="21">Hilsen med min egen, Paulus’ hånd.</verse><verse id="22">Om noen ikke elsker Herren, han være forbannet! Maran ata*!</verse><verse id="23">Herren Jesu nåde være med dere!</verse><verse id="24">Min kjærlighet er med dere alle i Kristus Jesus.</verse></chapter></book><book id="47" name="2 Korinter" shortname="2co"><chapter id="1"><verse id="1">Paulus, ved Guds vilje Kristi Jesu apostel, og Timoteus, vår bror - til den Guds menighet som er i Korint, sammen med alle de hellige i hele Akaia:</verse><verse id="2">Nåde være med dere og fred fra Gud, vår Far, og Herren Jesus Kristus.</verse><verse id="3">Lovet være Gud, vår Herre Jesu Kristi Far, barmhjertighetens Far og all trøsts Gud,</verse><verse id="4">han som trøster oss i all vår trengsel, for at vi skal kunne trøste dem som er i all slags trengsel, med den trøsten vi selv blir trøstet med av Gud.</verse><verse id="5">For likesom Kristi lidelser kommer over oss i rikt mål, så er også vår trøst rikelig ved Kristus.</verse><verse id="6">Lider vi trengsel, tjener det til trøst og frelse for dere. Blir vi trøstet, tjener det også til trøst for dere, en trøst som viser sin kraft i utholdenhet under de samme lidelsene som også vi lider.</verse><verse id="7">Vårt håp for dere står fast. For vi vet at slik som dere har del i lidelsen, så skal dere også ha del i trøsten.</verse><verse id="8">For vi vil ikke, brødre, at dere skal være uvitende om den trengselen vi måtte gjennomgå i Asia. Den var over all måte tung, tyngre enn vi var i stand til å bære, så vi til og med tvilte på at livet sto til å redde.</verse><verse id="9">Vi regnet oss alt som dødsdømte, for at vi ikke skulle stole på oss selv, men på Gud, han som reiser opp de døde.</verse><verse id="10">Han fridde oss og frir oss fra så svær en dødsfare, og vi har det håpet til ham at han også heretter vil fri oss.</verse><verse id="11">Også dere må komme oss til hjelp med bønn, slik at det fra manges munn kan lyde rikelig takk for oss, for den nåde som er oss gitt.</verse><verse id="12">For dette er vår ros: Vår samvittighets vitnesbyrd om at vi har vandret i verden, og særlig hos dere, i Guds hellighet og renhet, ikke i kjødelig visdom, men i Guds nåde.</verse><verse id="13">For i det vi skriver til dere, ligger ikke noe annet enn det dere selv kan lese og forstå! Jeg håper at dere selv skal forstå fullt ut,</verse><verse id="14">slik dere jo for en del har forstått oss, nemlig at vi er deres ros, likesom dere er vår ros på Herren Jesu dag.</verse><verse id="15">I tillit til dette ønsket jeg å komme til dere først, for at dere kunne få enda en nåde.</verse><verse id="16">Fra dere ville jeg reise til Makedonia, og derfra komme tilbake til dere igjen, så dere kunne hjelpe meg på veien til Judea.</verse><verse id="17">Gikk jeg kanskje lettsindig fram, da jeg planla dette? Eller legger jeg mine planer på kjødelig vis, slik at det hos meg skulle være både ja, ja, og nei, nei?</verse><verse id="18">Så sant Gud er trofast: Vårt ord til dere er ikke både ja og nei!</verse><verse id="19">For Guds Sønn, Kristus Jesus, han som ble forkynt blant dere ved oss - ved meg, Silvanus og Timoteus - han er ikke ja og nei, men ja er det blitt i ham!</verse><verse id="20">For så mange som Guds løfter er, i ham har de fått sitt ja. Derfor får de også ved ham sitt amen, Gud til ære ved oss.</verse><verse id="21">Men han som binder både oss og dere fast til Kristus, og som har salvet oss, det er Gud.</verse><verse id="22">Han har også satt sitt segl på oss og gitt oss Ånden som pant i våre hjerter.</verse><verse id="23">Jeg kaller Gud til vitne for min sjel: Det var for å skåne dere at jeg ennå ikke er kommet til Korint.</verse><verse id="24">Ikke så at vi er herrer over deres tro, men vi er medarbeidere på deres glede. For dere står faste i troen.</verse></chapter><chapter id="2"><verse id="1">Jeg hadde satt meg fore at jeg ikke enda en gang ville komme til dere med sorg.</verse><verse id="2">For dersom jeg bedrøver dere, hvem kan da gjøre meg glad, uten den jeg volder sorg?</verse><verse id="3">Så skrev jeg dette til dere for at jeg ikke, når jeg kom, skulle få sorg av dem som jeg burde ha glede av. For jeg har den tilliten til dere alle at min glede også er deres.</verse><verse id="4">Det var med stor nød og hjerteangst jeg skrev til dere under mange tårer. Det var ikke for å gjøre dere bedrøvet, men for at dere skulle få kjenne hvor stor kjærlighet jeg har til dere.</verse><verse id="5">Men er det noen som har vært årsak til sorg, så er det ikke meg han har voldt sorg, men delvis - for at jeg ikke skal si for mye - dere alle.</verse><verse id="6">For ham det gjelder, er det nok med den straffen han har fått av de fleste.</verse><verse id="7">Nå skal dere i stedet heller tilgi og trøste ham, for at han ikke skal gå til grunne i enda større sorg.</verse><verse id="8">Derfor ber jeg dere: Bli enige om å vise ham kjærlighet.</verse><verse id="9">I den hensikt var det også jeg skrev, for å finne ut om dere holder prøve, om dere er lydige i alt.</verse><verse id="10">Og den som dere tilgir noe, ham tilgir også jeg. For det jeg har tilgitt - om jeg har hatt noe å tilgi - det har jeg tilgitt for deres skyld, for Kristi åsyn,</verse><verse id="11">for at vi ikke skal bli overlistet av Satan. For hva han har i sinne, det er vi ikke uvitende om.</verse><verse id="12">Da jeg kom til Troas for å forkynne Kristi evangelium, var det åpnet en dør for meg i Herren.</verse><verse id="13">Men jeg hadde ingen ro i min ånd, siden jeg ikke fant min bror Titus der. Derfor tok jeg farvel med dem og dro videre til Makedonia.</verse><verse id="14">Men Gud være takk, som alltid lar oss vinne seier i Kristus og ved oss åpenbarer duften av kunnskapen om ham på hvert sted.</verse><verse id="15">For vi er Kristi vellukt for Gud, blant dem som blir frelst, og blant dem som går fortapt.</verse><verse id="16">For de siste en duft av død til død, for de første en duft av liv til liv. Og hvem er vel dugelig til dette?</verse><verse id="17">For vi er ikke, som mange andre, slike som forfalsker Guds ord for å tjene på det. Men i renhet, ja, som av Gud, taler vi for Guds åsyn i Kristus.</verse></chapter><chapter id="3"><verse id="1">Begynner vi nå igjen å anbefale oss selv? Eller trenger vi kanskje anbefalingsbrev til dere eller fra dere, slik som visse andre?</verse><verse id="2">Dere er vårt brev, innskrevet i våre hjerter, kjent og lest av alle mennesker.</verse><verse id="3">For det er åpenbart at dere er Kristi brev, blitt til ved vår tjeneste, ikke skrevet med blekk, men med den levende Guds Ånd, ikke på steintavler, men på hjertets kjødtavler.</verse><verse id="4">En slik tillit har vi til Gud ved Kristus.</verse><verse id="5">Ikke så at vi av oss selv duger til å tenke ut noe som av oss selv, men vår dugelighet er av Gud,</verse><verse id="6">han som også gjorde oss dugelige til å være tjenere for en ny pakt, ikke bokstavens, men Åndens pakt. For bokstaven slår i hjel, men Ånden gjør levende.</verse><verse id="7">Når da dødens tjeneste, den som med bokstaver var innhogd på steiner, hadde en slik herlighet at Israels barn ikke tålte å se Moses’ ansikt på grunn av glansen i hans ansikt, den som snart forsvant,</verse><verse id="8">hvor mye herligere skal da ikke Åndens tjeneste være?</verse><verse id="9">For hadde fordømmelsens tjeneste sin herlighet, hvor mye rikere på herlighet må da rettferdighetens tjeneste være!</verse><verse id="10">For det som var herlig, har nå ingen herlighet i forhold til denne overveldende rike herlighet.</verse><verse id="11">For når det som svinner, var herlig, da må det som varer ved, være langt mer herlig.</verse><verse id="12">Da vi altså har et slikt håp, går vi fram med stor frimodighet.</verse><verse id="13">Vi gjør ikke som Moses, som la et dekke over ansiktet, for at Israels barn ikke skulle se slutten på det som svant.</verse><verse id="14">Men deres sinn er blitt forherdet. For helt til denne dag blir det samme dekket liggende når de leser den gamle pakt, og det blir ikke tatt bort. For det er bare i Kristus det blir fjernet.</verse><verse id="15">Helt til denne dag ligger et dekke over deres hjerte når Moses blir lest.</verse><verse id="16">Men når de omvender seg til Herren, blir dekket tatt bort.</verse><verse id="17">Men Herren er Ånden, og der Herrens Ånd er, der er frihet.</verse><verse id="18">Men vi som med utildekket ansikt ser Herrens herlighet som i et speil, vi blir alle forvandlet til det samme bildet, fra herlighet til herlighet, som av Herrens Ånd.</verse></chapter><chapter id="4"><verse id="1">Derfor, da vi har denne tjenesten, i og med at vi har fått miskunn, mister vi ikke motet.</verse><verse id="2">Vi har sagt oss løs fra alle skammelige snikveier og farer ikke fram med list. Heller ikke forfalsker vi Guds ord, men ved å legge sannheten åpent fram, anbefaler vi oss for Guds åsyn til alle menneskers samvittighet.</verse><verse id="3">Er så vårt evangelium likevel skjult, da er det for dem som går fortapt, det er skjult.</verse><verse id="4">For denne verdens gud har forblindet de vantros sinn, så de ikke ser lyset fra evangeliet om Kristi herlighet, han som er Guds bilde.</verse><verse id="5">For vi forkynner ikke oss selv, men Kristus Jesus som Herre, oss selv derimot som tjenere for dere for Jesu skyld.</verse><verse id="6">For Gud, som bød at lys skulle skinne fram i mørket, han har også latt lyset skinne i våre hjerter, for at kunnskapen om Guds herlighet i Jesu Kristi åsyn skal lyse fram.</verse><verse id="7">Men vi har denne skatten i leirkar, for at den rike kraften skal være av Gud og ikke fra oss selv.</verse><verse id="8">På alle vis er vi trengt, men ikke stengt, rådville, men ikke rådløse,</verse><verse id="9">forfulgt, men ikke forlatt, slått ned, men ikke utslått.</verse><verse id="10">Alltid bærer vi med oss Jesu død i vårt legeme, for at også Jesu liv skal åpenbares i vårt legeme.</verse><verse id="11">For ennå mens vi lever, blir vi stadig overgitt til døden for Jesu skyld, for at også Jesu liv skal åpenbares i vårt dødelige kjød.</verse><verse id="12">Så er da døden virksom i oss, men livet i dere.</verse><verse id="13">Men siden vi har den samme troens Ånd, slik det står skrevet: Jeg trodde, derfor talte jeg! - så tror også vi, og derfor taler vi.</verse><verse id="14">For vi vet at han som reiste opp Herren Jesus, han skal også reise oss opp med Jesus og stille oss fram sammen med dere.</verse><verse id="15">For alt dette skjer for deres skyld, for at nåden må bli rik og virke rikelig takksigelse fra så mange flere, til Guds ære.</verse><verse id="16">Derfor mister vi ikke motet. Og selv om vårt ytre menneske går til grunne, så fornyes vårt indre dag for dag.</verse><verse id="17">For vår trengsel er kortvarig og lett, og virker for oss en evig fylde av herlighet i overmål på overmål.</verse><verse id="18">Vi har ikke det synlige for øye, men det usynlige. For det synlige varer en kort stund, men det usynlige er evig.</verse></chapter><chapter id="5"><verse id="1">Vi vet jo at om det teltet vi lever i på jorden blir brutt ned, så har vi en bygning som er av Gud, et hus som ikke er gjort med hender, evig i himmelen.</verse><verse id="2">Og mens vi er her, sukker vi, fordi vi lengter etter å bli overkledd med vår bolig fra himmelen.</verse><verse id="3">For så sant vi er ikledd den, skal vi ikke bli funnet nakne.</verse><verse id="4">Vi som er i dette teltet, sukker under byrden. For vi vil ikke bli avkledd, men overkledd, for at det dødelige skal bli oppslukt av livet.</verse><verse id="5">Men han som har satt oss i stand til nettopp dette, er Gud, som har gitt oss Ånden som pant.</verse><verse id="6">Derfor er vi alltid frimodige, selv om vi vet at så lenge vi er hjemme i legemet, er vi borte fra Herren.</verse><verse id="7">For vi vandrer i tro, ikke i beskuelse.</verse><verse id="8">Vi er altså frimodige, og vil heller være borte fra legemet og hjemme hos Herren.</verse><verse id="9">Derfor setter vi også vår ære i - enten vi er hjemme eller borte - å være ham til behag.</verse><verse id="10">For vi må alle åpenbares for Kristi domstol, for at enhver kan få igjen det som er skjedd ved legemet, etter det han gjorde, enten godt eller ondt.</verse><verse id="11">Da vi altså kjenner frykten for Herren, søker vi å vinne mennesker. Men for Gud er vi åpenbare. Jeg håper også å være åpenbar for deres samvittigheter.</verse><verse id="12">Ikke så at vi igjen anbefaler oss selv for dere. Men vi gir dere anledning til å rose dere av oss, så dere kan ha noe å sette imot dem som roser seg av det de er i det ytre og ikke i hjertet.</verse><verse id="13">For om vi var fra oss selv, så var det for Gud, og er vi ved sans og samling, så er det for dere.</verse><verse id="14">For Kristi kjærlighet tvinger oss, idet dette er avgjort: Én er død for alle, og derved har de alle dødd.</verse><verse id="15">Og han døde for alle, for at de som lever, ikke lenger skal leve for seg selv, men for ham som døde og ble reist opp for dem.</verse><verse id="16">Så kjenner vi fra nå av ikke noen etter kjødet. Har vi òg kjent Kristus etter kjødet, så kjenner vi ham nå ikke lenger slik.</verse><verse id="17">Derfor, om noen er i Kristus, da er han en ny skapning, det gamle er forbi, se, alt er blitt nytt.</verse><verse id="18">Men alt dette er av Gud, han som forlikte oss med seg selv ved Kristus og ga oss forlikelsens tjeneste.</verse><verse id="19">Det var Gud som i Kristus forlikte verden med seg selv, så han ikke tilregner dem deres overtredelser og la ned i oss ordet om forlikelsen.</verse><verse id="20">Så er vi da sendebud i Kristi sted, som om Gud selv formaner ved oss. Vi ber i Kristi sted: La dere forlike med Gud!</verse><verse id="21">Ham som ikke visste av synd, har Gud gjort til synd for oss, for at vi i ham skal bli rettferdige for Gud.</verse></chapter><chapter id="6"><verse id="1">Men som medarbeidere formaner vi dere også at dere ikke forgjeves tar imot Guds nåde.</verse><verse id="2">For han sier: På den tid som behaget meg, bønnhørte jeg deg, og på frelsens dag kom jeg deg til hjelp. Se, nå er nådens tid, se, nå er frelsens dag!</verse><verse id="3">Vi vil ikke i noe gi mennesker grunn til anstøt, for at ikke tjenesten skal kunne lastes.</verse><verse id="4">I alt viser vi oss som Guds tjenere: i stor tålmodighet, i trengsler, i nød, i angst,</verse><verse id="5">under slag, i fengsler, under opptøyer, i hardt arbeid, under nattevåk, i sult,</verse><verse id="6">i renhet, i kunnskap, i langmodighet, i godhet, i Den Hellige Ånd, i oppriktig kjærlighet,</verse><verse id="7">ved sannhets ord, ved Guds kraft, med rettferds våpen på høyre og venstre side,</verse><verse id="8">i ære og vanære, med dårlig rykte og godt rykte. Som forførere og likevel sannferdige.</verse><verse id="9">Som ukjente og likevel velkjente. Som døende - og se, vi lever! Som straffet, men ikke slått i hjel.</verse><verse id="10">Som sørgende, men alltid glade. Som fattige som likevel gjør mange rike. Som de som ingenting har, men likevel eier alt.</verse><verse id="11">Vi har talt åpent ut til dere, korintere! Vårt hjerte har utvidet seg!</verse><verse id="12">Dere har ikke trangt rom hos oss, men i deres eget hjerte, der er det trangt.</verse><verse id="13">Men gi oss like for like! Jeg taler som til barn: Også dere må utvide hjertene!</verse><verse id="14">Dra ikke i fremmed åk med vantro! For hva delaktighet har rettferd med lovløshet? Eller hva samfunn har lys med mørke?</verse><verse id="15">Og hva samklang er det mellom Kristus og Belial? Eller hva samfunn har en troende med en vantro?</verse><verse id="16">Og hva enighet er det mellom Guds tempel og avguder? Vi er jo den levende Guds tempel, som Gud har sagt: Jeg vil bo hos dem og ferdes iblant dem, jeg vil være deres Gud, og de skal være mitt folk.</verse><verse id="17">Gå derfor ut fra dem og skill dere fra dem, sier Herren, og rør ikke noe urent! Da vil jeg ta imot dere.</verse><verse id="18">Jeg skal være deres far, og dere skal være mine sønner og døtre, sier Herren, Den Allmektige.</verse></chapter><chapter id="7"><verse id="1">Når vi så har disse løftene, mine kjære, så la oss rense oss fra all urenhet på kjød og ånd, og fullende vår helliggjørelse i gudsfrykt!</verse><verse id="2">Gi oss rom! Ingen har vi gjort urett. Ingen har vi ødelagt. Ingen har vi utnyttet.</verse><verse id="3">Jeg sier ikke dette for å dømme dere. Jeg har jo alt sagt at dere er i våre hjerter, for at vi kan høre sammen i død og liv.</verse><verse id="4">Jeg har stor tiltro til dere, og jeg priser meg lykkelig over dere. Jeg er blitt rikelig trøstet og har fått glede i overflod i all vår trengsel.</verse><verse id="5">For heller ikke da vi kom til Makedonia, hadde vårt kjød noen ro. Vi hadde trengsel på alle kanter: Utenfor oss var det strid og inne i oss frykt!</verse><verse id="6">Men Gud, som trøster de nedbøyde, han trøstet oss ved at Titus kom,</verse><verse id="7">men ikke bare ved at han kom, men også ved den trøsten han selv var blitt trøstet med hos dere. Han fortalte oss hvordan dere lengtet, hvor bedrøvet dere var, og hvor nidkjære dere nå er for meg. Dette gjorde meg enda mer glad.</verse><verse id="8">For selv om jeg gjorde dere sorg med brevet mitt, så angrer jeg det ikke, enda jeg nok før har angret på det. Jeg ser jo at brevet gjorde dere sorgfulle, om enn bare for en tid.</verse><verse id="9">Men jeg gleder meg nå, ikke over at dere fikk sorg, men fordi dere ble bedrøvet til omvendelse. For den sorgen som kom over dere, var av Gud, for at dere ikke skulle lide noen skade på grunn av oss.</verse><verse id="10">For bedrøvelsen etter Guds sinn virker omvendelse til frelse, som ingen angrer. Men verdens bedrøvelse virker død.</verse><verse id="11">Se, hva det førte til at dere ble bedrøvet etter Guds sinn: iver, ja forsvar, ja harme, ja frykt, ja lengsel, ja nidkjærhet, ja straff! På alle måter har dere vist at dere er rene i denne saken.</verse><verse id="12">Når jeg skrev til dere, var det ikke på grunn av ham som hadde gjort uretten, heller ikke av hensyn til ham som hadde lidd urett. Men det var for at den nidkjærhet dere har for oss, skulle bli åpenbart hos dere, for Guds åsyn.</verse><verse id="13">Ved dette er vi blitt trøstet. Og i tillegg gledet vi oss enda mer over hvor glad Titus var blitt. For dere har alle vært med på å stille hans ånd til ro.</verse><verse id="14">Så når jeg har rost dere overfor ham, så er jeg ikke blitt til skamme. Likesom vi i alle ting har talt sant til dere, så har også våre rosende ord til Titus vist seg å være sannhet.</verse><verse id="15">Og hans hengivenhet til dere er enda større når han minnes den lydigheten dere alle viste, hvordan dere tok imot ham med frykt og beven.</verse><verse id="16">Jeg gleder meg over at jeg kan stole på dere i alle ting.</verse></chapter><chapter id="8"><verse id="1">Brødre, nå vil vi fortelle dere om den nåde Gud har gitt menighetene i Makedonia.</verse><verse id="2">De har vært hardt prøvd i trengsler, men likevel er det av deres overveldende glede og deres dype fattig-dom strømmet fram en rikdom på oppriktig godhet.</verse><verse id="3">For de ga etter evne, det kan jeg bevitne, ja, over evne, av egen drift.</verse><verse id="4">De ba oss inntrengende om den nåde å få være med i fellesskapet i tjenesten for de hellige.</verse><verse id="5">Og de ga ikke bare slik vi hadde håpet, men de ga seg selv, først til Herren og så til oss, ved Guds vilje.</verse><verse id="6">Så ba vi Titus om å fullføre den gaven som han før hadde begynt å samle inn hos dere.</verse><verse id="7">Dere har jo overflod på alt - på tro, på ord, på kunnskap, på iver, og på kjærlighet mellom dere og oss. Så bli nå rike også i dette kjærlighetsverket!</verse><verse id="8">Jeg sier ikke dette som et påbud. Men ved å nevne de andres iver, vil jeg prøve kjærligheten hos dere, om den er ekte.</verse><verse id="9">For dere kjenner vår Herre Jesu Kristi nåde, at han for deres skyld ble fattig da han var rik, for at dere ved hans fattigdom skulle bli rike.</verse><verse id="10">Jeg sier meningen min om dette, for det er til gagn for dere - dere som alt i fjor begynte, ikke bare å virke, men også å ville!</verse><verse id="11">Fullfør nå også gjerningen! La fullførelsen svare til viljens gode forsett, alt etter hva dere rår over.</verse><verse id="12">For dersom villigheten er til stede, da er den til behag etter det den har, og ikke etter det den ikke har!</verse><verse id="13">For det er ikke meningen at andre skal ha det rommelig og dere ha det trangt. Nei, det bør være likhet.</verse><verse id="14">Nå for tiden bør deres overflod komme dem til hjelp som lider nød, for at de av sin overflod kan hjelpe dere, når dere er i nød. Slik blir det likhet.</verse><verse id="15">Som det står skrevet: Den som samlet meget, fikk ikke overflod. Og den som samlet lite, led ingen mangel.</verse><verse id="16">Men Gud være takk, som har vakt den samme iveren for dere i Titus’ hjerte.</verse><verse id="17">Han tok gjerne imot oppfordringen min, og ble så ivrig at det er etter eget ønske han reiser til dere.</verse><verse id="18">Sammen med ham sender vi den bror som har fått ros i alle menighetene for sin tjeneste for evangeliet.</verse><verse id="19">Ikke bare det, men han er også valgt av menighetene til å reise sammen med oss med denne gaven som vi har fått i stand ved vår tjeneste, til Herrens ære og til å vise vår gode vilje.</verse><verse id="20">Ved dette unngår vi at noen skal kunne beskylde oss for noe i forbindelse med denne rike gaven, som vi er tjenere for.</verse><verse id="21">For vi legger vinn på det som er riktig, ikke bare for Herren, men også for mennesker.</verse><verse id="22">Sammen med dem sender vi enda en av våre brødre. Hans tjenstvillighet har vi ofte og på mange måter sett bevis på. Han er nå enda mer ivrig på grunn av den store tilliten han har til dere.</verse><verse id="23">Når det gjelder Titus, så er han min medtjener og medarbeider hos dere. Og når det gjelder våre andre brødre, så er de menighetens utsendinger og Kristi ære.</verse><verse id="24">La dem nå for menighetenes øyne få se et bevis på deres kjærlighet og på den ros vi har gitt dere.</verse></chapter><chapter id="9"><verse id="1">Det er i grunnen overflødig at jeg skriver til dere om hjelpen til de hellige.</verse><verse id="2">For jeg kjenner til at dere er villige. Jeg roser dere for dette hos makedonierne, og sier: Akaia har vært rede helt fra i fjor! Og den iveren dere har vist, har tilskyndet så mange.</verse><verse id="3">Likevel sender jeg disse brødrene, for at ikke de lovord vi har gitt dere, på dette punktet skal vise seg å være tomme ord, slik at dere kan være forberedt, som jeg har sagt.</verse><verse id="4">I så fall ville vi - for ikke å snakke om dere selv - få skam av vår tillit til dere, om det kommer makedoniere sammen med meg og finner dere uforberedt.</verse><verse id="5">Derfor fant jeg det nødvendig å oppfordre brødrene til å reise i forveien til dere, og på forhånd få i stand den rike gaven dere før har gitt løfte om, så den skal ligge ferdig som en velsignelse og ikke som en gniergave.</verse><verse id="6">Men dette sier jeg: Den som sår sparsomt, skal også høste sparsomt, og den som sår rikelig, skal høste med rik velsignelse.</verse><verse id="7">Enhver må gi slik som han setter seg fore i sitt hjerte, ikke med ulyst eller av tvang. For Gud elsker en glad giver.</verse><verse id="8">Og Gud er mektig til å gi dere all nåde i rikelig mål, for at dere alltid og i alle ting kan ha alt det dere trenger til, og ha overflod til all god gjerning.</verse><verse id="9">Som skrevet er: Han strødde ut, han ga til de fattige. Hans rettferdighet blir til evig tid.</verse><verse id="10">Og han som gir såmannen såkorn og brød å ete, han skal også gi dere såkorn og la det mangedoble seg, og gi vekst til fruktene av deres rettferdighet.</verse><verse id="11">Og så skal dere bli rike på alle ting, til oppriktig godhet, som ved oss virker takksigelse til Gud.</verse><verse id="12">For den hjelp som dere gir ved denne tjenesten, skal ikke bare fylle mangelen hos de hellige, men også skape overflod ved manges takksigelser til Gud.</verse><verse id="13">Denne givertjenesten er en prøve på ektheten hos dere, og de vil prise Gud for deres lydighet til å bekjenne Kristi evangelium, og for den oppriktige godhet dere viser i samfunnet med dem og med alle.</verse><verse id="14">De vil be for dere og lengte etter dere på grunn av den rike nåde fra Gud som er over dere.</verse><verse id="15">Gud være takk for sin usigelige gave!</verse></chapter><chapter id="10"><verse id="1">Jeg, Paulus, formaner dere ved Kristi nedbøydhet og mildhet, - jeg som skal være så ydmyk når jeg står ansikt til ansikt med dere, men djerv mot dere når jeg er fraværende!</verse><verse id="2">Men jeg ber dere: La meg slippe å opptre djervt når jeg kommer til dere! For jeg akter å vise mitt mot ved å gå dristig fram mot visse mennesker som anser oss for å være slike som går fram på kjødelig vis.</verse><verse id="3">For selv om vi lever i kjødet, så fører vi ikke vår strid på kjødelig vis.</verse><verse id="4">For våre våpen er ikke kjødelige, men de er mektige for Gud til å bryte ned festningsverker, idet vi river ned tankebygninger</verse><verse id="5">og enhver høyde som reiser seg mot kunnskapen om Gud, og tar enhver tanke til fange under lydigheten mot Kristus.</verse><verse id="6">Vi er rede til å straffe all ulydighet, når bare deres egen lydighet er blitt fullkommen.</verse><verse id="7">Dere ser bare på det utvortes! Om noen er viss med seg selv på at han hører Kristus til, la ham da igjen dømme ut fra seg selv, at like så vel som han hører Kristus til, så gjør også vi det.</verse><verse id="8">Om jeg skulle rose meg enda noe mer av vår myndighet, den som Herren har gitt oss til å oppbygge dere, ikke til å bryte ned, så vil jeg ikke bli til skamme,</verse><verse id="9">for at det ikke skal se ut som om jeg bare ville skremme dere med brevene mine.</verse><verse id="10">For brevene, sier de, er nok myndige og sterke. Men når han er legemlig til stede, er han svak, og hans ord er ikke noe å bry seg om.</verse><verse id="11">Den som taler slik, skal tenke: Slik som vi er i ord i brevene når vi er fraværende, slik er vi i gjerning når vi er til stede.</verse><verse id="12">Vi derimot tør ikke regne oss blant eller ligne oss med visse folk som gir seg selv vitnesbyrd. Men når de bruker seg selv som målestokk og sammenligner seg med seg selv, mangler de forstand.</verse><verse id="13">Vi vil ikke rose oss ut over alle grenser, men bare etter den rettesnor Gud har tilmålt oss, nemlig å nå fram til dere også.</verse><verse id="14">For vi strekker oss slett ikke lenger enn vi rekker, som om vi ikke nådde fram til dere. For også til dere nådde vi fram med Kristi evangelium.</verse><verse id="15">Vi roser oss ikke over all måte av andres arbeid. Men vi har det håp at deres tro må vokse, slik at vi til overmål må nå enda lenger gjennom dere, etter den rettesnor som vi har fått.</verse><verse id="16">Da vil vi også kunne forkynne evangeliet i de landene som ligger bortenfor dere, uten å ta æren for arbeid som alt er utrettet av andre etter den rettesnor de har fått.</verse><verse id="17">Men den som roser seg, han skal rose seg i Herren!</verse><verse id="18">Det er ikke den som gir seg selv vitnesbyrd, som holder mål, men den som Herren gir vitnesbyrd.</verse></chapter><chapter id="11"><verse id="1">Tenk om dere ville tåle litt dårskap av meg! Ja, det får dere tåle.</verse><verse id="2">For jeg er nidkjær for dere med Guds nidkjærhet. Jeg har jo forlovet dere med én mann, for å fremstille en ren jomfru for Kristus.</verse><verse id="3">Men jeg frykter for at likesom slangen dåret Eva med sin list, slik skal også deres tanker bli fordervet og vendt bort fra den enkle og rene troskap mot Kristus.</verse><verse id="4">For om det kommer en til dere og forkynner en annen Jesus, som vi ikke har forkynt, eller om dere får en annen ånd, som dere ikke før har fått, eller et annet evangelium, som dere ikke før har mottatt - da tåler dere det så gjerne.</verse><verse id="5">Men jeg mener at jeg ikke står tilbake for disse veldige apostlene på noe vis!</verse><verse id="6">Er jeg ulærd i talekunst, så er jeg det ikke i kunnskap. Tvert om, den er jo på alle måter og i alle ting lagt tydelig fram for dere.</verse><verse id="7">Eller gjorde jeg synd da jeg ydmyket meg selv, for at dere kunne bli opphøyet, ved at jeg for intet forkynte Guds evangelium for dere?</verse><verse id="8">Andre menigheter plyndret jeg, ved å ta lønn av dem for å kunne gjøre tjeneste hos dere.</verse><verse id="9">Og da jeg var hos dere og ikke hadde det jeg trengte, ble jeg ikke til byrde for noen av dere. For det jeg manglet, det ga brødrene meg da de kom fra Makedonia. På alle vis holdt jeg meg fra å bli til byrde for dere, og det vil jeg fortsatt gjøre.</verse><verse id="10">Så sant Kristi sannhet er i meg: Denne ros skal ikke bli tatt fra meg i Akaia-bygdene.</verse><verse id="11">Hvorfor? Fordi jeg ikke elsker dere? - Det vet Gud at jeg gjør!</verse><verse id="12">Men det jeg gjør, vil jeg også fortsatt gjøre. For ved det fratar jeg dem muligheten, som søker en anledning, til å vise seg som vår like i det de roser seg av.</verse><verse id="13">For disse er falske apostler, svikefulle arbeidere, som skaper seg om til Kristi apostler.</verse><verse id="14">Og det er ikke noe å undre seg over, for Satan selv skaper seg jo om til en lysets engel!</verse><verse id="15">Da er det ikke noe stort om også hans tjenere omskaper seg til rettferdighets tjenere. Men for dem skal enden svare til deres gjerninger.</verse><verse id="16">Igjen sier jeg: La ingen holde meg for en dåre! Men selv om dere nå gjør det, så ta likevel imot meg - om enn som en dåre - for at også jeg kan få rose meg litt!</verse><verse id="17">Det jeg her sier, det taler jeg ikke etter Herrens vilje, men som i dårskap, når jeg roser meg så tillitsfullt.</verse><verse id="18">Siden så mange roser seg på kjødelig vis, vil også jeg rose meg.</verse><verse id="19">For dere tåler jo gjerne dårene, dere som er så kloke!</verse><verse id="20">Dere tåler det jo om noen gjør dere til treller, om noen utsuger dere, om noen fanger dere, om noen opphøyer seg over dere, om noen slår dere i ansiktet!</verse><verse id="21">Med skam sier jeg det, siden vi synes å ha vært så svake! Men det andre våger å rose seg av - nå taler jeg som en dåre - det våger vel også jeg å rose meg av!</verse><verse id="22">Er de hebreere? Jeg også. Er de israelitter? Jeg også. Er de av Abrahams ætt? Jeg også.</verse><verse id="23">Er de Kristi tjenere? Jeg taler i vanvidd: Jeg er det enda mer! Jeg har arbeidet mer. Jeg har fått flere slag. Jeg har oftere vært i fengsel. Jeg har ofte vært i dødsfare.</verse><verse id="24">Av jødene har jeg fem ganger fått førti slag på ett nær.</verse><verse id="25">Tre ganger er jeg blitt gitt stokkeslag, én gang steinet, tre ganger har jeg lidd skipbrudd, et døgn har jeg vært i dypet.</verse><verse id="26">Ofte har jeg vært på reiser - i fare på elver, i fare blant røvere, i fare blant landsmenn, i fare blant hedninger, i fare i by, i fare i ørken, i fare på hav, i fare blant falske brødre,</verse><verse id="27">i slit og strev, ofte i nattevåk, i sult og tørst, ofte i faste, i kulde og nakenhet.</verse><verse id="28">I tillegg til alt annet har jeg det som daglig ligger over meg, omsorgen for alle menighetene.</verse><verse id="29">Hvem er svak uten at også jeg blir svak? Hvem voldes anstøt, uten at det brenner i meg?</verse><verse id="30">Er det nødvendig at jeg roser meg, da vil jeg rose meg av det som hører min skrøpelighet til.</verse><verse id="31">Gud og vår Herre Jesu Kristi Far, han som er velsignet i evighet, han vet at jeg ikke lyver!</verse><verse id="32">I Damaskus holdt landshøvdingen til kong Aretas vakt omkring damaskenerbyen for å gripe meg.</verse><verse id="33">Men jeg ble firt ned i en kurv fra en luke i bymuren og slapp ut av hans hender.</verse></chapter><chapter id="12"><verse id="1">Det er altså nødvendig at jeg roser meg, enda det ikke er til gagn. Men jeg kommer nå til syner og åpenbaringer fra Herren.</verse><verse id="2">Jeg kjenner et menneske i Kristus - om han var i legemet, vet jeg ikke, eller utenfor legemet, vet jeg ikke, Gud vet det - en som for fjorten år siden ble rykket like inn i den tredje himmel.</verse><verse id="3">Jeg kjenner dette mennesket - om han var i legemet eller utenfor legemet, vet jeg ikke, Gud vet det.</verse><verse id="4">Han ble rykket inn i Paradis og hørte usigelige ord, som det ikke er tillatt for et menneske å tale.</verse><verse id="5">Av denne mannen vil jeg rose meg, men av meg selv vil jeg ikke rose meg - uten av min skrøpelighet.</verse><verse id="6">For om jeg likevel skulle ønske å rose meg, ville jeg ikke bli en dåre. For det jeg sa, ville være sant. Men jeg lar det være, for at ingen skal ha høyere tanker om meg enn det han får ved å se meg og høre meg.</verse><verse id="7">Og for at jeg ikke skal opphøye meg av de overmåte store åpenbaringene, har jeg fått en torn i kjødet, en Satans engel som skal slå meg, for at jeg ikke skal opphøye meg.</verse><verse id="8">Om denne ba jeg Herren tre ganger at den måtte vike fra meg.</verse><verse id="9">Men han sa til meg: Min nåde er nok for deg, for min kraft fullendes i skrøpelighet. Derfor vil jeg helst rose meg av min skrøpelighet, for at Kristi kraft kan bo i meg.</verse><verse id="10">Derfor er jeg vel tilfreds i skrøpelighet, under mishandling, i nød, i forfølgelser og trengsler for Kristi skyld. For når jeg er skrøpelig, da er jeg sterk!</verse><verse id="11">Jeg er blitt en dåre! Dere har tvunget meg til det. Jeg burde jo ha fått ros av dere, for jeg står ikke tilbake for noen av disse veldige apostlene, selv om jeg ingenting er.</verse><verse id="12">En apostels tegn ble iallfall gjort blant dere med all utholdenhet, både ved tegn og under og kraftige gjerninger.</verse><verse id="13">For hva var det dere ble tilsidesatt i for de andre menighetene, uten i det at jeg ikke falt dere til byrde? Tilgi meg denne urett!</verse><verse id="14">Se, for tredje gang er jeg nå rede til å komme til dere. Og jeg vil ikke falle dere til byrde. For jeg søker ikke det dere eier, men dere selv. Det er jo ikke barna som har plikt til å samle til foreldrene, men foreldrene til barna.</verse><verse id="15">Jeg vil mer enn gjerne både ofre og bli ofret for deres sjeler. Skal jeg så bli elsket mindre, fordi jeg elsker dere så høyt?</verse><verse id="16">La så være at jeg ikke var dere til byrde, men var jeg listig og fanget dere med svik?</verse><verse id="17">Har jeg kanskje utnyttet dere ved noen av dem jeg har sendt til dere?</verse><verse id="18">Jeg oppfordret Titus til å reise, og sendte en bror med ham. Har kanskje Titus utnyttet dere? Har vi ikke gått fram i samme ånd? Har vi ikke fulgt de samme spor?</verse><verse id="19">Dere har vel nå lenge tenkt at det er dere vi forsvarer oss for. Nei, det er for Guds åsyn vi taler, i Kristus. Men, mine elskede, alt er til deres oppbyggelse.</verse><verse id="20">For jeg frykter for at jeg kanskje ikke skal finne dere slik jeg ønsker, når jeg kommer - og at dere skal finne meg slik dere ikke ønsker, at det skal være strid, misunnelse, vrede, selvhevdelse, baktalelse, sladder, oppblåsthet, uorden.</verse><verse id="21">Jeg frykter for at min Gud igjen skal ydmyke meg blant dere, og at jeg skal måtte sørge over mange av dem som tidligere har syndet og ikke har omvendt seg fra den urenhet, utukt og skamløshet de har drevet på med.</verse></chapter><chapter id="13"><verse id="1">Det er nå tredje gang jeg kommer til dere. På to eller tre vitners ord skal enhver sak stå fast.</verse><verse id="2">Til dem som før har syndet og til alle de andre, har jeg sagt det før, ved mitt annet besøk hos dere, og nå i mitt fravær sier jeg det igjen på forhånd: Når jeg nå kommer tilbake, vil jeg ikke vise skånsel.</verse><verse id="3">For dere krever jo et bevis på at Kristus taler gjennom meg. Og han er ikke svak mot dere, men han er sterk blant dere.</verse><verse id="4">For vel ble han korsfestet i svakhet, men han lever i Guds kraft. Og vel er vi svake i ham, men vi skal leve med ham ved Guds kraft hos dere.</verse><verse id="5">Ransak dere selv om dere er i troen! Prøv dere selv! Eller kjenner dere ikke dere selv at Kristus Jesus er i dere? Det måtte da være at dere ikke består prøven.</verse><verse id="6">Men jeg håper dere skal få erfare at vi består prøven.</verse><verse id="7">Men vi ber til Gud at dere ikke må gjøre noe ondt - ikke for at det skal vise seg at vi består prøven, men for at dere skal gjøre det gode, selv om det skal se ut som om vi ikke har bestått prøven.</verse><verse id="8">For vi makter ikke noe mot sannheten, bare for sannheten.</verse><verse id="9">For vi gleder oss når vi er svake, men dere sterke. Dette ber vi også om, at dere må bli fullkomne.</verse><verse id="10">Derfor skriver jeg dette mens jeg er borte fra dere, for at jeg ikke, når jeg kommer, må gå strengt fram, i kraft av den myndighet Herren har gitt meg til å bygge opp og ikke til å rive ned.</verse><verse id="11">For øvrig, brødre: Gled dere! Bli fullkomne! La dere formane! Ha det samme sinn! Hold fred med hverandre, og kjærlighetens og fredens Gud skal være med dere.</verse><verse id="12">Hils hverandre med et hellig kyss! Alle de hellige hilser dere.</verse><verse id="13">Herren Jesu Kristi nåde, Guds kjærlighet og Den Hellige Ånds samfunn være med dere alle!</verse></chapter></book><book id="48" name="Galaterne" shortname="gal"><chapter id="1"><verse id="1">Paulus, apostel, ikke av mennesker eller ved noe menneske, men ved Jesus Kristus og Gud Fader, som reiste ham opp fra de døde,</verse><verse id="2">og alle brødrene som er sammen med meg, til menighetene i Galatia:</verse><verse id="3">Nåde være med dere og fred fra Gud Fader og vår Herre Jesus Kristus,</verse><verse id="4">han som ga seg selv for våre synder for å fri oss ut fra den nåværende onde verden, etter vår Guds og Fars vilje.</verse><verse id="5">Ham være ære i all evighet! Amen.</verse><verse id="6">Jeg undrer meg over at dere så snart vender dere bort fra ham som kalte dere ved Kristi nåde, til et annet evangelium,</verse><verse id="7">skjønt det ikke finnes noe annet - det er bare noen som forvirrer dere og vil forvrenge Kristi evangelium.</verse><verse id="8">Men selv om vi eller en engel fra himmelen skulle forkynne dere et annet evangelium enn det vi har forkynt dere, han være forbannet!</verse><verse id="9">Som vi før har sagt, så sier jeg nå igjen: Om noen forkynner dere et annet evangelium enn det som dere har mottatt, han være forbannet!</verse><verse id="10">Søker jeg nå å bli anerkjent av mennesker - eller av Gud? Eller søker jeg å gjøre mennesker til lags? Dersom jeg ennå søkte å være mennesker til lags, da var jeg ikke Kristi tjener.</verse><verse id="11">Jeg kunngjør dere, brødre, at det evangelium som er blitt forkynt av meg, ikke er menneskeverk.</verse><verse id="12">Heller ikke har jeg mottatt det eller lært det av noe menneske, men ved Jesu Kristi åpenbaring.</verse><verse id="13">Dere har jo hørt hvordan jeg en gang levde som jøde, hvor hardt jeg forfulgte Guds menighet og forsøkte å utrydde den.</verse><verse id="14">Jeg gikk lenger i jødedommen enn mange jevnaldrende i mitt folk, og var enda mer nidkjær for overleveringene fra fedrene.</verse><verse id="15">Men da han som utvalgte meg fra mors liv og kalte meg ved sin nåde, etter sin gode vilje besluttet</verse><verse id="16">å åpenbare sin Sønn i meg, for at jeg skulle forkynne evangeliet om ham blant hedningene, da samrådde jeg meg ikke med kjøtt og blod.</verse><verse id="17">Heller ikke dro jeg opp til Jerusalem til dem som var apostler før meg. I stedet dro jeg straks av sted til Arabia, og vendte siden tilbake til Damaskus.</verse><verse id="18">Deretter, tre år senere, dro jeg opp til Jerusalem for å bli kjent med Kefas, og jeg ble hos ham i femten dager.</verse><verse id="19">Men noen annen av apostlene oppsøkte jeg ikke, bare Jakob, Herrens bror.</verse><verse id="20">Det jeg her skriver til dere - se, det vet Gud at jeg ikke lyver!</verse><verse id="21">Deretter dro jeg til bygdene i Syria og Kilikia.</verse><verse id="22">Personlig var jeg ukjent for de judeiske menighetene i Kristus.</verse><verse id="23">De hadde bare hørt at det ble sagt: Han som før forfulgte oss, han forkynner nå den troen som han før prøvde å utrydde.</verse><verse id="24">Og de priste Gud for meg.</verse></chapter><chapter id="2"><verse id="1">Fjorten år senere dro jeg igjen opp til Jerusalem, sammen med Barnabas. Jeg tok også Titus med.</verse><verse id="2">Jeg gikk dit opp etter en åpenbaring. Og jeg forela dem, og særskilt dem som gjaldt mest, det evangelium som jeg forkynner blant hedningene - om jeg på noen måte løp eller hadde løpt forgjeves.</verse><verse id="3">Men ikke engang Titus, som var med meg, han som var greker, ikke engang han ble tvunget til å la seg omskjære,</verse><verse id="4">for de falske brødres skyld som hadde sneket seg inn. De var kommet for å lure på vår frihet, den som vi har i Kristus Jesus, for å kunne gjøre oss til treller.</verse><verse id="5">Men ikke et øyeblikk vek vi eller ga etter for dem, for at evangeliets sannhet skulle stå fast hos dere.</verse><verse id="6">Men de som gjaldt for å være noe - hvor store de var, er meg det samme, Gud gjør ikke forskjell på folk - de som gjaldt mest, påla meg ikke noe i tillegg.</verse><verse id="7">Tvert imot: De så at jeg var blitt betrodd å forkynne evangeliet for de uomskårne, likesom Peter for de omskårne.</verse><verse id="8">For han som ga Peter kraft til aposteltjeneste blant de omskårne, han ga også meg kraft til det blant hedningene.</verse><verse id="9">Da de som gjaldt for å være støttene - Jakob og Kefas og Johannes - ble kjent med den nåde som var meg gitt, ga de meg og Barnabas samfunnshånd, for at vi skulle gå til hedningene, men de til de omskårne.</verse><verse id="10">Vi skulle bare huske på de fattige, og nettopp det har jeg lagt vinn på å gjøre.</verse><verse id="11">Men da Kefas kom til Antiokia, sa jeg ham imot like opp i ansiktet, fordi han opptrådte klanderverdig.</verse><verse id="12">Før det kom noen fra Jakob, åt han sammen med hedningene. Men da de kom, trakk han seg tilbake og holdt seg unna, fordi han var redd for dem som var av omskjærelsen.</verse><verse id="13">Og sammen med ham hyklet også de andre jødene, slik at til og med Barnabas ble revet med av hykleriet deres.</verse><verse id="14">Men da jeg så at de ikke gikk rett fram etter evangeliets sannhet, sa jeg til Kefas i alles nærvær: Når du som er jøde, lever etter hedensk skikk og ikke som jøde, hvordan kan du da tvinge hedningene til å leve som jøder?</verse><verse id="15">Vi er av fødsel jøder, og ikke syndere av hedensk ætt.</verse><verse id="16">Men da vi innså at et menneske ikke blir rettferdiggjort av lovgjerninger, men ved tro på Kristus Jesus, da trodde også vi på Kristus Jesus, for å bli rettferdiggjort ved tro på Kristus og ikke av lovgjerninger. For ikke noe menneske blir rettferdiggjort av lovgjerninger.</verse><verse id="17">Men dersom nå også vi, da vi søkte å bli rettferdiggjort i Kristus, selv ble funnet å være syndere, er dermed Kristus blitt en tjener for synden? Langt derifra!</verse><verse id="18">For dersom jeg bygger opp igjen det jeg har revet ned, da viser jeg meg selv som en lovbryter.</verse><verse id="19">For jeg er ved loven død for loven for å leve for Gud. Jeg er korsfestet med Kristus.</verse><verse id="20">Jeg lever ikke lenger selv, men Kristus lever i meg. Det liv jeg nå lever i kjødet, det lever jeg i troen på Guds Sønn, han som elsket meg og ga seg selv for meg.</verse><verse id="21">Jeg forkaster ikke Guds nåde. For er rettferdighet å få ved loven, da er altså Kristus død uten grunn.</verse></chapter><chapter id="3"><verse id="1">Uforstandige galatere! Hvem har forhekset dere? Dere som har fått Jesus Kristus malt for øynene som korsfestet!</verse><verse id="2">Bare dette vil jeg få vite av dere: Var det ved lovgjerninger dere fikk Ånden, eller var det ved å høre troen forkynt?</verse><verse id="3">Er dere så uforstandige? Dere begynte i Ånd, vil dere nå fullende i kjød?</verse><verse id="4">Så meget har dere opplevd forgjeves! - om det da virkelig er forgjeves.</verse><verse id="5">Når Gud altså gir dere Ånden og gjør kraftige gjerninger blant dere, gjør han det ved lovgjerninger eller ved at dere hører troen forkynt?</verse><verse id="6">Det er som med Abraham: Han trodde Gud, og det ble regnet ham til rettferdighet.</verse><verse id="7">Derfor skal dere vite at de som har tro, de er Abrahams barn.</verse><verse id="8">Da Skriften forutså at det er ved tro Gud rettferdiggjør hedningene, forkynte den på forhånd dette evangelium for Abraham: I deg skal alle folk velsignes.</verse><verse id="9">Så blir da de som har tro, velsignet med den troende Abraham.</verse><verse id="10">For alle de som holder seg til lovgjerninger, er under forbannelse, for det er skrevet: Forbannet er hver den som ikke holder fast ved alt det som står skrevet i lovens bok, slik at han gjør det.</verse><verse id="11">Og at ingen blir rettferdiggjort for Gud ved loven, det er klart, for: Den rettferdige av tro, skal leve.</verse><verse id="12">Og loven har ikke noe med troen å gjøre, men der heter det: Den som gjør det, skal leve ved det.</verse><verse id="13">Kristus kjøpte oss fri fra lovens forbannelse ved at han ble en forbannelse for oss. For det står skrevet: Forbannet er hver den som henger på et tre.</verse><verse id="14">Dette skjedde for at Abrahams velsignelse skulle komme til hedningene i Kristus Jesus, for at vi ved troen skulle få Ånden som det var gitt løfte om.</verse><verse id="15">Brødre, jeg taler på menneskelig vis: Selv en menneskelig pakt vil ingen sette ut av kraft eller legge noe til etter at den er stadfestet.</verse><verse id="16">Men løftene ble gitt til Abraham og hans ætt. Han sier ikke: Og til dine ætlinger, som om det gjaldt mange. Men som når det gjelder én: Og din ætt. Og dette er Kristus.</verse><verse id="17">Jeg mener da dette: En pakt som Gud tidligere har stadfestet, blir ikke gjort ugyldig av loven, som ble gitt fire hundre og tretti år senere, slik at den skulle sette løftet ut av kraft.</verse><verse id="18">For dersom en får arven ved lov, da får en den ikke lenger ved løfte. Men Gud ga den i sin nåde til Abraham ved løfte.</verse><verse id="19">Hva skulle da loven tjene til? Den ble lagt til for overtredelsenes skyld, inntil den ætten kom som løftet gjaldt - og den ble gitt ved engler, ved en mellommanns hånd.</verse><verse id="20">Men en mellommann er ikke for én, men Gud er én.</verse><verse id="21">Er da loven imot Guds løfter? Langt derifra! For bare hvis det var gitt en lov som hadde kraft til å gjøre levende, kom rettferdigheten virkelig av loven.</verse><verse id="22">Men Skriften har innesluttet alt under synd, for at det som var lovt, ved tro på Jesus Kristus skulle bli gitt til dem som tror.</verse><verse id="23">Men før troen kom, ble vi holdt i varetekt under loven, innestengt inntil den tro som skulle komme, ble åpenbart.</verse><verse id="24">Slik er loven blitt vår tuktemester til Kristus, for at vi skulle bli rettferdiggjort av tro.</verse><verse id="25">Men nå når troen er kommet, er vi ikke lenger under tuktemesteren.</verse><verse id="26">Alle er dere jo Guds barn ved troen på Kristus Jesus.</verse><verse id="27">For dere, så mange som er døpt til Kristus, har ikledd dere Kristus.</verse><verse id="28">Her er ikke jøde eller greker, her er ikke trell eller fri, her er ikke mann og kvinne. For dere er alle én i Kristus Jesus.</verse><verse id="29">Og hører dere Kristus til, da er dere Abrahams ætt og arvinger ifølge løftet.</verse></chapter><chapter id="4"><verse id="1">Men jeg sier: Så lenge arvingen er barn, er det ingen forskjell mellom ham og en trell, enda han er herre over alt sammen.</verse><verse id="2">Han står under formyndere og forvaltere til den tiden som hans far før har fastsatt.</verse><verse id="3">Slik var det også med oss da vi var umyndige, vi var trellbundet under verdens barnelærdom.</verse><verse id="4">Men da tidens fylde kom, utsendte Gud sin Sønn, født av en kvinne, født under loven,</verse><verse id="5">for at han skulle kjøpe dem fri som var under loven, så vi skulle få barnekår.</verse><verse id="6">Og fordi dere er sønner, har Gud sendt sin Sønns Ånd inn i våre hjerter, som roper: Abba, Far!</verse><verse id="7">Så er du da ikke lenger trell, men sønn. Men er du sønn, da er du også arving, innsatt av Gud.</verse><verse id="8">Den gang da dere ikke kjente Gud, trellet dere under de gudene som i virkeligheten ikke er guder.</verse><verse id="9">Men nå, når dere kjenner Gud, ja, det som mer er: er kjent av Gud, - hvordan kan dere da igjen vende tilbake til den svake og fattige barnelærdom? Vil dere på nytt være treller under den?</verse><verse id="10">Dere tar vare på dager og måneder og høytider og år.</verse><verse id="11">Jeg er bekymret for dere og er redd at jeg kanskje har strevd med dere til ingen nytte.</verse><verse id="12">Bli som jeg, for også jeg ble som dere. Brødre, det ber jeg dere om! Dere har ingen urett gjort meg.</verse><verse id="13">Dere vet jo at det var på grunn av skrøpelighet i mitt kjød jeg første gang kom til å forkynne evangeliet for dere.</verse><verse id="14">Og enda mitt kjød* kunne friste til det, foraktet og avskydde dere meg ikke. Dere tok imot meg som en Guds engel, som Kristus Jesus selv.</verse><verse id="15">Hvor dere den gang priste dere salige! For jeg gir dere det vitnesbyrdet at hadde det vært mulig, så hadde dere revet ut øynene deres og gitt meg dem.</verse><verse id="16">Så er jeg da blitt deres fiende ved å si dere sannheten?</verse><verse id="17">Noen legger seg etter dere med en iver som ikke er av det gode. Men det de ønsker, er å skille dere fra oss, for at dere skal være ivrige for dem.</verse><verse id="18">Men det er godt å vise iver i det gode alltid, og ikke bare når jeg er til stede hos dere.</verse><verse id="19">Mine barn, som jeg igjen må føde med smerte, inntil Kristus vinner skikkelse i dere.</verse><verse id="20">Jeg skulle ønske at jeg var hos dere nå og kunne endre min røst! For jeg er rådvill med dere.</verse><verse id="21">Si meg, dere som vil være under loven: Hører dere ikke loven?</verse><verse id="22">Det står jo skrevet at Abraham hadde to sønner, én med trellkvinnen og én med den frie kvinnen.</verse><verse id="23">Trellkvinnens sønn ble født etter kjødet, men den frie kvinnens sønn ble født på grunn av løftet.</verse><verse id="24">I dette ligger en dypere mening. For disse kvinnene er to pakter. Den ene er fra berget Sinai, og den føder barn til trelldom. Dette er Hagar.</verse><verse id="25">Hagar er berget Sinai i Arabia, og svarer til det Jerusalem som nå er, for det er i trelldom med sine barn.</verse><verse id="26">Men det Jerusalem som er der oppe, er fritt, og det er vår mor.</verse><verse id="27">For det står skrevet: Gled deg, du ufruktbare, du som ikke føder! Bryt ut i jubelrop, du som ikke har fødselsveer! For den enslige kvinne har mange flere barn enn hun som har mannen.</verse><verse id="28">Men vi, brødre, er løftets barn, likesom Isak.</verse><verse id="29">Men han som var født etter kjødet, forfulgte ham som var født etter Ånden. Og slik er det nå også.</verse><verse id="30">Men hva sier Skriften? Driv ut trellkvinnen og hennes sønn! For trellkvinnens sønn skal ikke arve sammen med den frie kvinnens sønn.</verse><verse id="31">Altså, brødre, er vi ikke trellkvinnens barn, men den frie kvinnens.</verse></chapter><chapter id="5"><verse id="1">Til frihet har Kristus frigjort oss. Stå derfor fast, og la dere ikke igjen legge under trelldommens åk.</verse><verse id="2">Se, jeg, Paulus, sier dere: Hvis dere lar dere omskjære, så vil Kristus ikke være til noe gagn for dere.</verse><verse id="3">Igjen vitner jeg for hvert menneske som lar seg omskjære, at han skylder å holde hele loven.</verse><verse id="4">Dere er skilt fra Kristus, dere som vil bli rettferdiggjort ved loven, dere er falt ut av nåden.</verse><verse id="5">For i Ånden venter vi ved tro på det som rettferdigheten gir oss håp om.</verse><verse id="6">For i Kristus Jesus betyr det ikke noe om en er omskåret eller uomskåret, her gjelder bare tro, virksom ved kjærlighet.</verse><verse id="7">Dere løp godt! Hvem hindret dere fra å være lydige mot sannheten?</verse><verse id="8">Denne overtalelsen kom ikke fra ham som kalte dere.</verse><verse id="9">En liten surdeig syrer hele deigen.</verse><verse id="10">Men jeg har den tillit til dere i Herren, at dere ikke vil mene noe annet. Men den som forvirrer dere, skal bære sin dom, hvem han så er.</verse><verse id="11">Men jeg, brødre - hvis jeg ennå forkynner omskjærelse, hvorfor blir jeg da ennå forfulgt? Da er jo korsets anstøt gjort til intet.</verse><verse id="12">Måtte de bare skjære seg fordervet, de som oppvigler dere!</verse><verse id="13">For dere ble kalt til frihet, brødre. La bare ikke friheten bli et påskudd for kjødet, men tjen hverandre i kjærlighet.</verse><verse id="14">For hele loven er oppfylt i ett bud, i dette: Du skal elske din neste som deg selv!</verse><verse id="15">Men om dere biter og eter hverandre, da se til at dere ikke blir fortært av hverandre!</verse><verse id="16">Men jeg sier: Vandre i Ånden! Så skal dere ikke fullføre kjødets lyst.</verse><verse id="17">For kjødet begjærer imot Ånden, og Ånden imot kjødet. De to står hverandre imot, for at dere ikke skal gjøre det dere vil.</verse><verse id="18">Men hvis dere blir drevet av Ånden, da er dere ikke under loven.</verse><verse id="19">Kjødets gjerninger er åpenbare. Det er slikt som utukt, urenhet, skamløshet,</verse><verse id="20">avgudsdyrkelse, trolldom, fiendskap, trette, avindsyke, sinne, ærgjerrighet, splittelse, partier,</verse><verse id="21">misunnelse, mord, drukkenskap, svirelag og annet slikt. Om dette sier jeg dere på forhånd, som jeg også før har sagt dere: De som gjør slikt, skal ikke arve Guds rike.</verse><verse id="22">Men Åndens frukt er kjærlighet, glede, fred, langmodighet, mildhet, godhet, trofasthet,</verse><verse id="23">ydmykhet, avholdenhet. Mot slike er loven ikke.</verse><verse id="24">De som hører Kristus Jesus til, har korsfestet kjødet med dets lidenskaper og lyster.</verse><verse id="25">Dersom vi lever i Ånden, da la oss òg vandre i Ånden!</verse><verse id="26">La oss ikke ha lyst til tom ære, så vi egger hverandre eller misunner hverandre.</verse></chapter><chapter id="6"><verse id="1">Brødre! Om også et menneske skulle bli overrumplet av en eller annen synd, da hjelp ham til rette, dere åndelige, med ydmyk ånd. Men ta deg i vare, så ikke du også blir fristet.</verse><verse id="2">Bær hverandres byrder, og oppfyll på den måten Kristi lov.</verse><verse id="3">For dersom noen synes at han er noe, men ingenting er, da bedrar han seg selv.</verse><verse id="4">La enhver prøve sin egen gjerning! Han skal ha sin ros bare for det han selv er, ikke for det andre er!</verse><verse id="5">For hver skal bære sin egen bør.</verse><verse id="6">Den som blir undervist i Ordet, skal dele alt godt med den som lærer ham.</verse><verse id="7">Far ikke vill! Gud lar seg ikke spotte! Det et menneske sår, det skal han også høste.</verse><verse id="8">Den som sår i sitt kjød, skal høste fordervelse av kjødet. Men den som sår i Ånden, skal høste evig liv av Ånden.</verse><verse id="9">Men la oss gjøre det gode og ikke bli trette. For vi skal høste i sin tid, så sant vi ikke går trett.</verse><verse id="10">La oss derfor, mens vi har tid, gjøre det gode mot alle, men mest mot troens egne folk.</verse><verse id="11">Se hvor store bokstaver jeg bruker, når jeg skriver til dere med egen hånd:</verse><verse id="12">Disse som søker å ta seg godt ut i kjødet, de er det som vil tvinge dere til å la dere omskjære, bare for at de skal slippe å bli forfulgt på grunn av Kristi kors.</verse><verse id="13">For de som lar seg omskjære, holder heller ikke selv loven. Men de vil at dere skal la dere omskjære, for at de skal kunne rose seg av deres kjød*.</verse><verse id="14">Men det skal være langt fra meg å rose meg, uten av vår Herre Jesu Kristi kors! For ved det er verden blitt korsfestet for meg og jeg for verden.</verse><verse id="15">For det som betyr noe, er verken å være omskåret eller uomskåret, men å være en ny skapning.</verse><verse id="16">Og så mange som går fram etter denne rettesnor - fred og miskunn være over dem og over Guds Israel!</verse><verse id="17">La så ingen heretter volde meg besvær! For jeg bærer Jesu merketegn på mitt legeme.</verse><verse id="18">Vår Herre Jesu Kristi nåde være med deres ånd, brødre! Amen.</verse></chapter></book><book id="49" name="Efeserne" shortname="eph"><chapter id="1"><verse id="1">Paulus, ved Guds vilje Jesu Kristi apostel - til de hellige i Efesus, som tror på Kristus Jesus.</verse><verse id="2">Nåde være med dere og fred fra Gud, vår Far, og Herren Jesus Kristus!</verse><verse id="3">Lovet være Gud, vår Herre Jesu Kristi Far, han som har velsignet oss med all åndelig velsignelse i himmelen i Kristus.</verse><verse id="4">For i ham har han utvalgt oss før verdens grunnvoll ble lagt, for at vi skulle være hellige og ulastelige for hans åsyn. I kjærlighet</verse><verse id="5">har han forut bestemt oss til å få barnekår hos seg ved Jesus Kristus, etter sin frie viljes råd,</verse><verse id="6">til pris for sin nådes herlighet, som han ga oss i Den Elskede.</verse><verse id="7">I ham har vi forløsningen ved hans blod, syndenes forlatelse, etter hans nådes rikdom.</verse><verse id="8">Denne nåde har han gitt oss i rikt mål, med all visdom og forstand,</verse><verse id="9">da han kunngjorde oss sin viljes mysterium*, etter sitt frie råd, som han forut fattet hos seg selv,</verse><verse id="10">om et frelseshushold i tidenes fylde: å samle alt til ett i Kristus, både det som er i himmelen og det som er på jorden.</verse><verse id="11">I ham har vi også fått del i arven, etter at vi forut var bestemt til det etter hans forsett som setter alt i verk etter sin viljes råd,</verse><verse id="12">for at vi skulle være til pris for hans herlighet, vi som forut hadde håpet på Kristus.</verse><verse id="13">I ham har også dere, da dere fikk høre sannhetens ord, evangeliet om deres frelse, ja, i ham har også dere, da dere kom til troen, fått til innsegl Den Hellige Ånd, som var lovt,</verse><verse id="14">han som er pantet på vår arv, inntil eiendomsfolkets forløsning, til pris for Guds herlighet.</verse><verse id="15">Derfor, etter at jeg har hørt om deres tro på Herren Jesus, og om deres kjærlighet til alle de hellige,</verse><verse id="16">holder jeg ikke opp med å takke Gud for dere når jeg minnes dere i bønnene mine.</verse><verse id="17">Jeg ber om at vår Herre Jesu Kristi Gud, herlighetens Far, må gi dere visdoms og åpenbarings Ånd til kunnskap om seg,</verse><verse id="18">og gi deres hjerter opplyste øyne, så dere kan forstå hvilket håp han har kalt dere til, hvor rik på herlighet hans arv er blant de hellige,</verse><verse id="19">og hvor overveldende stor hans makt er for oss som tror, etter virksomheten av hans veldige kraft.</verse><verse id="20">Det var denne han viste på Kristus da han reiste ham opp fra de døde og satte ham ved sin høyre hånd i himmelen,</verse><verse id="21">over all makt og myndighet, over alt velde og herredømme og over hvert navn som nevnes, ikke bare i denne verden, men også i den kommende.</verse><verse id="22">Alt la han under hans føtter, og ga ham som hode over alle ting til menigheten,</verse><verse id="23">som er hans legeme, fylt av ham som fyller alt i alle.</verse></chapter><chapter id="2"><verse id="1">Også dere har han gjort levende, dere som var døde ved deres overtredelser og synder.</verse><verse id="2">I disse vandret dere før på denne verdens vis, etter høvdingen over luftens makter, den ånd som nå er virksom i vantroens barn.</verse><verse id="3">Også vi vandret alle blant dem i vårt kjøds lyster, og vi gjorde kjødets og tankenes vilje. Vi var av naturen vredens barn likesom de andre.</verse><verse id="4">Men Gud, som er rik på miskunn, har, på grunn av sin store kjærlighet som han elsket oss med,</verse><verse id="5">gjort oss levende med Kristus, vi som var døde ved våre overtredelser. Av nåde er dere frelst.</verse><verse id="6">Han reiste oss opp sammen med ham og satte oss med ham i himmelen, i Kristus Jesus,</verse><verse id="7">for at han i de kommende tider kunne vise sin nådes overveldende rikdom i godhet mot oss i Kristus Jesus.</verse><verse id="8">For av nåde er dere frelst, ved tro. Og dette er ikke av dere selv, det er Guds gave.</verse><verse id="9">Det er ikke av gjerninger, for at ikke noen skal rose seg.</verse><verse id="10">For vi er hans verk, skapt i Kristus Jesus til gode gjerninger, som Gud forut har lagt ferdige for at vi skulle vandre i dem.</verse><verse id="11">Husk derfor at dere før var hedninger i kjødet, og ble kalt uomskårne av de såkalte omskårne, de som med hånd er omskåret på kjødet.</verse><verse id="12">Husk at dere på den tid var uten Kristus, utestengt fra Israels borgerrett og fremmede for paktene med deres løfte. Dere var uten håp og uten Gud i verden.</verse><verse id="13">Men nå, i Kristus Jesus, er dere som før var langt borte, kommet nær til ved Kristi blod.</verse><verse id="14">For han er vår fred, han som gjorde de to til ett og brøt ned det gjerdet som skilte dem, fiendskapet, da han ved sitt kjød</verse><verse id="15">avskaffet den loven som kom med bud og forskrifter. Dette gjorde han for i seg selv å skape de to til ett nytt menneske og slik stifte fred,</verse><verse id="16">og i ett legeme forlike dem begge med Gud ved korset, for der drepte han fiendskapet.</verse><verse id="17">Og han kom og forkynte evangeliet om fred for dere som var langt borte, og fred for dem som var nær ved.</verse><verse id="18">For gjennom ham har vi begge adgang til Faderen i én Ånd.</verse><verse id="19">Så er dere da ikke lenger fremmede og utlendinger, men dere er de helliges medborgere og Guds husfolk,</verse><verse id="20">bygd opp på apostlenes og profetenes grunnvoll, og hjørnesteinen er Kristus Jesus selv.</verse><verse id="21">I ham blir hele bygningen føyd sammen og vokser til et hellig tempel i Herren.</verse><verse id="22">I ham blir også dere, sammen med de andre, bygd opp til en Guds bolig i Ånden.</verse></chapter><chapter id="3"><verse id="1">Derfor bøyer jeg mine knær, jeg, Paulus, som er blitt Jesu Kristi fange for deres skyld, dere hedninger -</verse><verse id="2">så sant dere har hørt om husholderoppdraget med Guds nåde, det som er gitt meg for dere.</verse><verse id="3">Ved åpenbaring har han kunngjort for meg mysteriet*, slik jeg ovenfor har skrevet med få ord.</verse><verse id="4">Når dere leser det, vil dere kjenne min innsikt i Kristus-mysteriet.</verse><verse id="5">Det var ikke i tidligere tidsaldre gjort kjent for menneskenes barn slik som den nå er blitt åpenbart for hans hellige apostler og profeter ved Ånden:</verse><verse id="6">At hedningene er medarvinger, de hører med til legemet, og de har del i løftet i Kristus Jesus ved evangeliet.</verse><verse id="7">For dette evangelium er jeg blitt tjener i kraft av den Guds nådes gave som er gitt meg ved virksomheten av hans kraft.</verse><verse id="8">Til meg, den minste av alle de hellige, ble den nåde gitt å forkynne hedningene evangeliet om Kristi uransakelige rikdom,</verse><verse id="9">og å opplyse alle om hvordan husholdningen er med dette mysteriet* som har vært skjult fra evige tider i Gud, han som skapte alt ved Jesus Kristus.</verse><verse id="10">Slik skulle Guds mangfoldige visdom nå gjennom menigheten bli kunngjort for maktene og myndighetene i himmelen.</verse><verse id="11">Dette var hans forsett fra evige tider, som han fullførte i Kristus Jesus, vår Herre.</verse><verse id="12">I ham har vi frimodighet, og ved troen på ham har vi adgang med tillit.</verse><verse id="13">Derfor ber jeg at dere ikke må tape motet på grunn av de trengslene jeg lider for deres skyld. De er jo en ære for dere!</verse><verse id="14">Derfor bøyer jeg da mine knær for Faderen,</verse><verse id="15">han som er den rette far for alt som kalles barn i himmelen og på jorden.</verse><verse id="16">Jeg ber om at han etter sin herlighets rikdom, ved sin Ånd må gi dere å styrkes med kraft i det indre menneske,</verse><verse id="17">at Kristus må bo ved troen i deres hjerter, for at dere, rotfestet og grunnfestet i kjærlighet,</verse><verse id="18">sammen med alle de hellige kan være i stand til å fatte hva bredde og lengde, høyde og dybde her er,</verse><verse id="19">og at dere må kjenne Kristi kjærlighet, som overgår all kunnskap, så dere kan bli fylt til hele Guds fylde.</verse><verse id="20">Men ham som kan gjøre mer enn alt, langt ut over det vi ber eller forstår, etter den kraften som er virksom i oss -</verse><verse id="21">ham være ære i menigheten og i Kristus Jesus, gjennom alle slekter i alle evigheter! Amen.</verse></chapter><chapter id="4"><verse id="1">Jeg formaner dere altså, jeg som er en fange for Herrens skyld, at dere vandrer slik det er verdig for det kall dere er kalt med,</verse><verse id="2">med all ydmykhet og mildhet, med langmodighet, så dere bærer over med hverandre i kjærlighet,</verse><verse id="3">og legger vinn på å bevare Åndens enhet i fredens sambånd.</verse><verse id="4">Det er ett legeme og én Ånd, likesom dere òg ble kalt med ett håp i deres kall.</verse><verse id="5">Det er én Herre, én tro, én dåp,</verse><verse id="6">én Gud og alles Far, han som er over alle og gjennom alle og i alle.</verse><verse id="7">Men til hver enkelt av oss ble nåden gitt etter det mål som Kristi gave tilmåles med.</verse><verse id="8">Derfor sier Skriften: Han for opp i det høye og bortførte fanger, han ga menneskene gaver.</verse><verse id="9">Men dette: Han for opp! - hva er det uten at han først steg ned til jordens lavere deler?</verse><verse id="10">Han som steg ned, er den samme som for opp over alle himler for å fylle alt.</verse><verse id="11">Han er det som ga noen til apostler, noen til profeter, noen til evangelister, noen til hyrder og lærere,</verse><verse id="12">for at de hellige kunne bli gjort i stand til tjenestegjerning, til oppbyggelse av Kristi legeme,</verse><verse id="13">inntil vi alle når fram til enhet i tro på Guds Sønn og i kjennskap til ham, til manns modenhet, til aldersmålet for Kristi fylde,</verse><verse id="14">for at vi ikke lenger skal være småbarn og la oss kaste og drive omkring av hver lærdoms vind ved menneskers spill, ved kløkt i villfarelsens listige knep.</verse><verse id="15">Sannheten tro i kjærlighet, skal vi i alle måter vokse opp til ham som er hodet, Kristus.</verse><verse id="16">Ved ham blir hele legemet sammenføyd og holdt sammen med hvert støttende bånd, alt etter den virksomhet som er tilmålt hver enkelt del, og slik vokser det sin vekst som legeme til sin oppbyggelse i kjærlighet.</verse><verse id="17">Dette sier jeg da og vitner i Herren: Vandre ikke lenger slik som hedningene vandrer, som følger sitt tomme sinn.</verse><verse id="18">Deres forstand er formørket. De er fremmede for livet i Gud ved den uvitenhet som er i dem fordi de har forherdet sine hjerter.</verse><verse id="19">Følelsesløse har de gitt seg over til tøylesløshet, så de lever i all slags urenhet og griskhet.</verse><verse id="20">Men dere har ikke lært Kristus slik å kjenne,</verse><verse id="21">så sant dere har hørt om ham og er blitt opplært i ham, slik sannhet er i Jesus:</verse><verse id="22">Når det gjelder deres tidligere ferd, så må dere nå avlegge det gamle menneske, som er fordervet ved de forførende lyster.</verse><verse id="23">Men bli fornyet i deres ånd og sinn.</verse><verse id="24">Og ikle dere det nye menneske, som er skapt etter Gud i den rettferdighet og hellighet som er av sannheten.</verse><verse id="25">Legg derfor av løgnen og tal sannhet, hver med sin neste! For vi er jo hverandres lemmer.</verse><verse id="26">Bli vred, men synd ikke! La ikke solen gå ned over deres vrede.</verse><verse id="27">Og gi ikke djevelen rom.</verse><verse id="28">Den som stjal, må ikke stjele lenger, men heller arbeide og gjøre noe godt med sine egne hender, så han kan ha noe å gi til dem som trenger det!</verse><verse id="29">La ikke råttent snakk gå ut fra deres munn, men god tale som er nødvendig til oppbyggelse, og som blir til velsignelse for dem som hører på.</verse><verse id="30">Og gjør ikke Guds Hellige Ånd sorg, han som dere har fått som segl til forløsningens dag.</verse><verse id="31">La all bitterhet og hissighet og sinne og skrål og spott være langt borte fra dere, likesom all slags ondskap.</verse><verse id="32">Vær gode mot hverandre, vis barmhjertighet så dere tilgir hverandre, likesom Gud har tilgitt dere i Kristus!</verse></chapter><chapter id="5"><verse id="1">Bli derfor Guds etterfølgere som hans elskede barn,</verse><verse id="2">og vandre i kjærlighet, likesom også Kristus elsket oss og ga seg selv for oss som en gave og et offer, en vellukt for Gud.</verse><verse id="3">Men hor og all slags urenhet eller pengegriskhet må ikke engang nevnes blant dere - som det sømmer seg for hellige -</verse><verse id="4">og heller ikke skamløshet og dumt snakk eller lettsindig skjemt, som er usømmelig. Tvert imot, la det heller bringes takkebønn!</verse><verse id="5">For dette vet og skjønner dere at ingen som driver hor eller lever i urenhet, heller ikke noen som er pengegrisk - han er jo en avgudsdyrker - har arv i Kristi og Guds rike.</verse><verse id="6">La ingen bedra dere med tomme ord! For det er jo på grunn av disse ting at Guds vrede kommer over vantroens barn.</verse><verse id="7">Gjør derfor ikke felles sak med dem!</verse><verse id="8">Dere selv var jo en gang mørke, men nå er dere lys i Herren. Vandre som lysets barn!</verse><verse id="9">For lysets frukt består i all godhet og rettferdighet og sannhet.</verse><verse id="10">Prøv da hva som er til behag for Herren!</verse><verse id="11">Ta ikke del i mørkets ufruktbare gjerninger, men refs dem heller!</verse><verse id="12">For det slike mennesker driver med i det skjulte, er det en skam bare å tale om.</verse><verse id="13">Men når alt dette blir refset, blir det avslørt av lyset.</verse><verse id="14">For alt som blir åpenbart, er lys. Derfor sier Skriften: Våkn opp, du som sover! Stå opp fra de døde, og Kristus skal lyse for deg.</verse><verse id="15">Se derfor til hvordan dere kan vandre varlig, ikke som uvise, men som vise,</verse><verse id="16">så dere kjøper den laglige tid, for dagene er onde.</verse><verse id="17">Vær derfor ikke uforstandige, men forstå hva som er Herrens vilje!</verse><verse id="18">Drikk dere ikke drukne av vin, for det fører bare til utskeielser, men bli fylt av Ånden,</verse><verse id="19">så dere taler til hverandre med salmer og lovsanger og åndelige sanger, og synger og spiller for Herren i deres hjerter,</verse><verse id="20">og alltid takker Gud og Faderen for alle ting i vår Herre Jesu Kristi navn.</verse><verse id="21">Underordne dere under hverandre i Kristi frykt.</verse><verse id="22">Dere hustruer: Underordne dere under deres egne menn som under Herren.</verse><verse id="23">For mannen er kvinnens hode, likesom også Kristus er menighetens hode - han som er sitt legemes frelser.</verse><verse id="24">Men likesom menigheten underordner seg under Kristus, så skal også hustruene underordne seg under sine menn i alle ting.</verse><verse id="25">Dere menn: Elsk deres hustruer, likesom også Kristus elsket menigheten og ga seg selv for den,</verse><verse id="26">for å hellige den ved å rense den ved vannbadet i Ordet,</verse><verse id="27">slik at han kunne stille menigheten fram for seg i herlighet, uten flekk eller rynke eller noe slikt, men at den kunne være hellig og ulastelig.</verse><verse id="28">Slik skylder også mennene å elske sine hustruer som sine egne legemer. Den som elsker sin hustru, elsker seg selv.</verse><verse id="29">Ingen har noen gang hatet sitt eget kjød, men han nærer og varmer det, slik også Kristus gjør med menigheten.</verse><verse id="30">For vi er lemmer på hans legeme.</verse><verse id="31">Derfor skal mannen forlate sin far og sin mor og holde seg til sin hustru, og de to skal være ett kjød.</verse><verse id="32">Dette mysteriet* er stort - jeg taler her om Kristus og menigheten.</verse><verse id="33">Men også hver enkelt av dere skal elske sin hustru som seg selv, og hustruen skal ha ærefrykt for sin mann.</verse></chapter><chapter id="6"><verse id="1">Dere barn: Vær lydige mot deres foreldre, i Herren! For dette er rett.</verse><verse id="2">Hedre din far og din mor! Det er det første av budene som det er knyttet løfte til -</verse><verse id="3">for at det må gå deg godt, og du må leve lenge i landet.</verse><verse id="4">Og dere fedre: Vekk ikke sinne hos deres barn, men oppdra dem med Herrens tukt og formaning.</verse><verse id="5">Dere tjenere: Vær lydige mot deres jordiske herrer, med respekt og aktelse av et oppriktig hjerte, som mot Kristus selv.</verse><verse id="6">Vær ikke øyentjenere som bare vil gjøre mennesker til lags, men som Kristi tjenere, så dere gjør Guds vilje av hjertet.</verse><verse id="7">Gjør deres tjeneste med et villig sinn, som for Herren og ikke for mennesker.</verse><verse id="8">For dere vet at det gode som enhver gjør, det skal han få igjen av Herren, enten han er trell eller fri.</verse><verse id="9">Og dere herrer: Gjør likedan mot dem, så dere lar være å bruke trusler. Dere vet jo at både de og dere selv har den samme Herre i himmelen, og han gjør ikke forskjell på folk.</verse><verse id="10">For øvrig: Bli sterke i Herren og i hans veldige kraft!</verse><verse id="11">Ta på dere Guds fulle rustning, så dere kan holde stand mot djevelens listige angrep.</verse><verse id="12">For vi har ikke kamp mot kjøtt og blod, men mot maktene, mot myndighetene, mot verdens herskere i dette mørket, mot ondskapens åndehær i himmelrommet.</verse><verse id="13">Ta derfor Guds fulle rustning på, så dere kan gjøre motstand på den onde dag og bli stående etter å ha overvunnet alt.</verse><verse id="14">Stå da ombundet med sannhetens belte om livet og vær iført rettferdighetens brynje.</verse><verse id="15">Ha som sko på føttene den beredskap som fredens evangelium gir.</verse><verse id="16">Grip fremfor alt troens skjold, som dere kan slokke alle den ondes brennende piler med.</verse><verse id="17">Ta frelsens hjelm og Åndens sverd, som er Guds ord.</verse><verse id="18">Be til enhver tid i Ånden med all bønn og påkallelse. Vær årvåkne i dette, med all utholdenhet i bønn for alle de hellige.</verse><verse id="19">Og be også for meg, at det må bli gitt meg ord når jeg åpner min munn, så jeg med frimodighet kan kunngjøre evangeliets mysterium*.</verse><verse id="20">For det er jeg sendebud i lenker. Slik kan jeg være frimodig i ham og tale som jeg bør.</verse><verse id="21">For at dere også skal få vite hvordan jeg har det og hva jeg gjør, skal Tykikus fortelle dere alt. Han er vår kjære bror og en trofast Herrens tjener,</verse><verse id="22">som jeg sender til dere nettopp for at dere skal få vite hvordan det står til med oss, og for at han skal oppmuntre deres hjerter.</verse><verse id="23">Fred være med brødrene, og kjærlighet med tro fra Gud Fader og Herren Jesus Kristus!</verse><verse id="24">Nåden være med alle dem som elsker Herren Jesus Kristus i uforgjengelighet!</verse></chapter></book><book id="50" name="Filipperne" shortname="php"><chapter id="1"><verse id="1">Paulus og Timoteus, Kristi Jesu tjenere - til alle de hellige i Kristus Jesus som er i Filippi, sammen med tilsynsmenn og menighetstjenere:</verse><verse id="2">Nåde være med dere og fred fra Gud, vår Far, og Herren Jesus Kristus!</verse><verse id="3">Jeg takker min Gud så ofte som jeg tenker på dere.</verse><verse id="4">Alltid når jeg ber, gjør jeg min bønn for dere alle med glede</verse><verse id="5">på grunn av deres samfunn i evangeliet fra første dag av og like til nå.</verse><verse id="6">Og jeg er fullt viss på dette at han som begynte en god gjerning i dere, vil fullføre den inntil Jesu Kristi dag.</verse><verse id="7">Det er jo bare rett at jeg tenker slik om dere alle, fordi jeg bærer dere i mitt hjerte; for dere står sammen med meg i nåden, både når jeg er i lenker og når jeg forsvarer og stadfester evangeliet.</verse><verse id="8">For Gud er mitt vitne på hvordan jeg lengter etter dere alle med Kristi Jesu hjertelag.</verse><verse id="9">Og dette ber jeg om, at deres kjærlighet må bli mer og mer rik på kunnskap og all innsikt,</verse><verse id="10">slik at dere kan dømme om hva som er rett i de forskjellige spørsmål, for at dere kan stå rene og uten lyte til Kristi dag,</verse><verse id="11">fylt av rettferds frukt ved Jesus Kristus, Gud til ære og pris.</verse><verse id="12">Jeg vil at dere skal vite, brødre, at det som har hendt meg, heller har ført til fremgang for evangeliet.</verse><verse id="13">Det er nemlig blitt kjent for hele livvakten og for alle de andre at det er for Kristi skyld jeg er i lenker.</verse><verse id="14">Og på grunn av lenkene mine er de fleste av brødrene blitt så tillitsfulle i Herren, at de med enda større mot taler Ordet uten frykt.</verse><verse id="15">Noen er det nok som forkynner Kristus på grunn av misunnelse og stridslyst, men andre gjør det av god vilje.</verse><verse id="16">Disse gjør det av kjærlighet, for de vet at jeg er satt til å forsvare evangeliet.</verse><verse id="17">De andre forkynner Kristus av ærgjerrighet, ikke med rent sinn, men med den tanken å føye trengsel til mine lenker.</verse><verse id="18">Hva så? Kristus blir i alle fall forkynt enten det nå skjer med baktanker eller i sannhet. Over dette gleder jeg meg. Ja, jeg vil også fortsatt glede meg.</verse><verse id="19">Jeg vet jo at dette skal bli til frelse for meg, ved at dere ber for meg og ved at Jesu Kristi Ånd hjelper meg.</verse><verse id="20">Slik er det min lengsel og mitt håp at jeg ikke skal bli til skamme i noe, men at Kristus nå som alltid må bli æret ved mitt legeme i all frimodighet, enten det skjer ved liv eller ved død.</verse><verse id="21">For: for meg er det å leve Kristus, og å dø en vinning.</verse><verse id="22">Men dersom det at jeg lever i kjødet gir frukt av arbeidet mitt, da vet jeg ikke hva jeg skulle velge.</verse><verse id="23">Jeg kjenner meg dratt til begge sider. Jeg har lyst til å bryte opp herfra og være med Kristus, for det er så mye, mye bedre.</verse><verse id="24">Men av hensyn til dere er det mer nødvendig at jeg blir i kjødet.</verse><verse id="25">Og da jeg er viss på dette, vet jeg at jeg skal bli i live og være hos dere, til fremgang og glede for dere i troen,</verse><verse id="26">slik at dere i Kristus Jesus rikelig kan rose dere for min skyld, når jeg igjen kommer til dere.</verse><verse id="27">Se bare til at dere lever et liv som er Kristi evangelium verdig, slik at jeg, enten jeg kommer og besøker dere eller er fraværende, kan få høre om dere at dere står fast i én Ånd, og med én sjel kjemper for troen på evangeliet,</verse><verse id="28">og på ingen måte lar dere skremme av motstanderne. For dem er det et varsel om fortapelse, men for dere er det et varsel om frelse, og det fra Gud,</verse><verse id="29">idet dere har fått den nåde, ikke bare å tro på Kristus, men også å lide for ham.</verse><verse id="30">Dere står i den samme kamp som dere så meg kjempe, og som dere nå hører at jeg fremdeles har.</verse></chapter><chapter id="2"><verse id="1">Er det da noen trøst i Kristus, er det noen oppmuntring i kjærligheten, er det noe samfunn i Ånden, finnes det noen medfølelse og barmhjertighet,</verse><verse id="2">da gjør min glede fullkommen, så dere har det samme sinn og den samme kjærlighet, ja, med én sjel har det ene sinn.</verse><verse id="3">Gjør ikke noe av ærgjerrighet eller av lyst til tom ære, men akt hverandre i ydmykhet høyere enn dere selv.</verse><verse id="4">Ingen må bare se på sitt eget, men enhver må også ha de andres gagn for øye.</verse><verse id="5">La dette sinn være i dere, som òg var i Kristus Jesus,</verse><verse id="6">han som, da han var i Guds skikkelse, ikke holdt det for et røvet bytte å være Gud lik,</verse><verse id="7">men uttømte seg selv idet han tok en tjeners skikkelse på seg, da han kom i menneskers liknelse. Og da han i sin ferd var funnet som et menneske,</verse><verse id="8">fornedret han seg selv og ble lydig til døden - ja, døden på korset.</verse><verse id="9">Derfor har òg Gud høyt opphøyet ham og gitt ham det navnet som er over alle navn,</verse><verse id="10">for at i Jesu navn skal hvert kne bøye seg, deres som er i himmelen og på jorden og under jorden,</verse><verse id="11">og hver tunge skal bekjenne at Jesus Kristus er Herre*, til Gud Faders ære.</verse><verse id="12">Mine elskede, likesom dere alltid har vært lydige, så arbeid på deres frelse med frykt og beven - ikke bare som da jeg var hos dere, men enda mer nå når jeg er borte fra dere.</verse><verse id="13">For Gud er den som virker i dere både å ville og å virke til hans gode behag.</verse><verse id="14">Gjør alt uten knurr og tvil,</verse><verse id="15">så dere kan være uklanderlige og rene, Guds ulastelige barn midt i en vrang og forvendt slekt. Dere skinner blant dem som lys i verden,</verse><verse id="16">idet dere holder fram livets ord, til ros for meg på Kristi dag, at jeg ikke løp forgjeves eller arbeidet forgjeves.</verse><verse id="17">Men om jeg og blir ofret når jeg gjør altertjeneste og bærer deres tro fram som offer, så er jeg glad, og gleder meg sammen med dere alle.</verse><verse id="18">Gjør så dere det samme: Vær glade, og gled dere sammen med meg!</verse><verse id="19">Jeg har det håp i Herren Jesus at jeg snart kan sende Timoteus til dere, for at også jeg kan få godt mot når jeg får vite hvordan det står til med dere.</verse><verse id="20">Jeg har ingen likesinnet, som kan ha ekte omsorg for dere,</verse><verse id="21">for de søker alle sitt eget, ikke det som hører Kristus Jesus til.</verse><verse id="22">Men hans prøvede troskap kjenner dere. Som en sønn hjelper sin far, slik har han stått sammen med meg i tjenesten for evangeliet.</verse><verse id="23">Ham håper jeg da å kunne sende så snart jeg får vite hvordan det går med min sak.</verse><verse id="24">Men jeg har den tillit i Herren at også jeg selv snart skal komme.</verse><verse id="25">Jeg fant det likevel nødvendig å sende Epafroditus til dere. Han er min bror og medarbeider og medstrider, som dere sendte for å gi meg den hjelpen jeg trengte.</verse><verse id="26">Han lengtet etter dere alle og var urolig fordi dere hadde fått høre at han var syk.</verse><verse id="27">Han var også virkelig syk, døden nær. Men Gud forbarmet seg over ham, ja, ikke bare over ham, men også over meg, så jeg ikke skulle få sorg på sorg.</verse><verse id="28">Derfor er det desto mer om å gjøre for meg å sende ham av sted, så dere kan ha gleden over å se ham igjen - og jeg selv være fri for bekymring.</verse><verse id="29">Ta da imot ham i Herren med all glede, og hold slike som ham i ære.</verse><verse id="30">For det var på grunn av arbeidet for Kristus han kom døden nær. Han satte livet på spill for å kunne utfylle savnet av dere i tjenesten for meg.</verse></chapter><chapter id="3"><verse id="1">For øvrig, mine brødre, gled dere i Herren! Jeg blir ikke trett av å skrive det samme om igjen, og for dere er det desto tryggere.</verse><verse id="2">Hold øye med hundene! Hold øye med de onde arbeidere! Hold øye med de skamskårne!</verse><verse id="3">For det er vi som er de omskårne, vi som tjener Gud i hans Ånd og roser oss i Kristus Jesus, og som ikke setter vår lit til kjød.</verse><verse id="4">Skjønt jeg har saktens det jeg kunne sette min lit til også i kjød! Om noen annen mener å kunne sette sin lit til kjød, da kan jeg det enda mer:</verse><verse id="5">Jeg er omskåret på den åttende dag, jeg er av Israels ætt, av Benjamins stamme, en hebreer født av hebreere, i forhold til loven en fariseer,</verse><verse id="6">i nidkjærhet en forfølger av menigheten, i rettferdighet etter loven ulastelig.</verse><verse id="7">Men det som var en vinning for meg, det har jeg for Kristi skyld aktet som tap.</verse><verse id="8">Ja, jeg akter i sannhet alt for tap, fordi kunnskapen om Kristus Jesus, min Herre, er så mye mer verd. For hans skyld har jeg tapt alt, jeg akter det for skrap, for at jeg kan vinne Kristus</verse><verse id="9">og bli funnet i ham, ikke med min egen rettferdighet, den som er av loven, men med den jeg får ved troen på Kristus, rettferdigheten av Gud på grunn av troen,</verse><verse id="10">så jeg kan få kjenne ham og kraften av hans oppstandelse og samfunnet med hans lidelser, idet jeg blir gjort lik med ham i hans død -</verse><verse id="11">om jeg bare kunne nå fram til oppstandelsen fra de døde!</verse><verse id="12">Ikke så at jeg alt har nådd dette eller allerede er fullkommen. Men jeg jager etter det for å kunne gripe det, fordi jeg selv er grepet av Kristus Jesus.</verse><verse id="13">Brødre, jeg mener ikke om meg selv at jeg har grepet det. Men ett gjør jeg: Jeg glemmer det som ligger bak og strekker meg ut etter det som er foran,</verse><verse id="14">og jager mot målet, til den seiersprisen som Gud har kalt oss til der ovenfra i Kristus Jesus.</verse><verse id="15">La oss da, så mange som er fullkomne, ha dette sinn. Og om dere skulle være annerledes innstilt i noe, så skal Gud også åpenbare dere dette.</verse><verse id="16">Det gjelder bare at vi, så langt vi er kommet, holder fram i samme spor.</verse><verse id="17">Brødre, vær mine etterfølgere! Og akt på dem som vandrer etter det forbildet dere har i oss.</verse><verse id="18">For som jeg ofte har sagt dere, og nå igjen sier med tårer: Mange vandrer som fiender av Kristi kors.</verse><verse id="19">De ender i fortapelsen. Deres gud er buken, og de setter sin ære i sin skam. De trakter bare etter jordiske ting.</verse><verse id="20">Men vi har vårt hjemland i himmelen. Derfra venter vi også Herren Jesus Kristus som frelser.</verse><verse id="21">Han skal forvandle vårt fornedringslegeme og gjøre det likt med sitt herlighetslegeme ved den kraft han har til også å legge alle ting under seg.</verse></chapter><chapter id="4"><verse id="1">Derfor, mine brødre, som jeg elsker og lengter etter - min glede og min krans: Stå fast i Herren, mine kjære!</verse><verse id="2">Evodia formaner jeg, og Syntyke formaner jeg til å ha det samme sinn i Herren.</verse><verse id="3">Ja, jeg ber også deg, du som med rette blir kalt Synzygus*: Kom dem til hjelp! For de har kjempet med meg i evangeliet, sammen med Klemens og mine andre medarbeidere, de som har sine navn skrevet i livets bok.</verse><verse id="4">Gled dere i Herren alltid! Igjen vil jeg si: Gled dere!</verse><verse id="5">La deres mildhet bli kjent av alle mennesker. Herren er nær!</verse><verse id="6">Vær ikke bekymret for noe, men la i alle ting bønneemnene deres komme fram for Gud i påkallelse og bønn med takk.</verse><verse id="7">Og Guds fred, som overgår all forstand, skal bevare deres hjerter og deres tanker i Kristus Jesus.</verse><verse id="8">For øvrig, brødre: Alt som er sant, alt som er ære verd, alt som er rettferdig, alt som er rent, alt som er verd å elske, alt som folk taler vel om, alt som duger og er ros verd - gi akt på det!</verse><verse id="9">Det som dere også har lært og tatt imot og hørt og sett hos meg, gjør det! Og fredens Gud skal være med dere.</verse><verse id="10">Det har vært en stor glede for meg i Herren at dere endelig er kommet til slik velstand igjen at dere kan tenke på det jeg trenger. Dere tenkte nok også på det før, men dere hadde ikke mulighet til å gjøre noe.</verse><verse id="11">Jeg sier ikke dette fordi jeg har manglet noe. For jeg har lært å være fornøyd med det jeg har.</verse><verse id="12">Jeg vet hva det vil si å leve i trange kår, jeg vet også hva det vil si å ha overflod. I alt og i alle ting er jeg innviet - både å være mett og å sulte, både å ha overflod og lide nød.</verse><verse id="13">Alt makter jeg i ham som gjør meg sterk.</verse><verse id="14">Like fullt gjorde dere vel i å stå sammen med meg i min trengsel.</verse><verse id="15">Dere vet jo selv, dere filippere, at i evangeliets første tid, da jeg dro ut fra Makedonia, var det ingen annen menighet enn dere som hadde slikt samfunn med meg at det ble ført regnskap over gitt og mottatt.</verse><verse id="16">Allerede da jeg var i Tessalonika, sendte dere både én og to ganger det jeg trengte.</verse><verse id="17">Ikke så at jeg trakter etter gaven. Men det jeg trakter etter, er frukten av den, som rikelig skal komme dere til gode.</verse><verse id="18">Men nå har jeg mottatt alt og har overflod! Jeg har fullt opp etter at jeg har fått gaven dere sendte med Epafroditus. Den er en vellukt, et offer som Gud gjerne tar imot og som er til behag for ham.</verse><verse id="19">Min Gud skal etter sin rikdom fylle all deres trang i herlighet i Kristus Jesus.</verse><verse id="20">Vår Gud og Far være ære i all evighet! Amen.</verse><verse id="21">Hils hver hellig i Kristus Jesus! Brødrene som er hos meg, hilser dere.</verse><verse id="22">Alle de hellige hilser dere, særlig de som hører til keiserens hus.</verse><verse id="23">Vår Herre Jesu Kristi nåde være med deres ånd!</verse></chapter></book><book id="51" name="Kolosserne" shortname="col"><chapter id="1"><verse id="1">Paulus, ved Guds vilje Kristi Jesu apostel, og vår bror Timoteus -</verse><verse id="2">til de hellige og troende brødre i Kristus i Kolossæ: Nåde være med dere og fred fra Gud, vår Far!</verse><verse id="3">Vi takker alltid Gud, vår Herre Jesu Kristi Far, når vi ber for dere.</verse><verse id="4">For vi har hørt om deres tro på Kristus Jesus og om den kjærligheten dere har til alle de hellige,</verse><verse id="5">på grunn av det håpet som ligger ferdig for dere i himmelen. Dette håpet har dere alt hørt om gjennom sannhetens ord, evangeliet.</verse><verse id="6">For også til dere er evangeliet kommet, som det er i hele verden, og det bærer frukt og vokser. Slik er det også hos dere, helt fra den dagen dere fikk høre det og lærte å kjenne Guds nåde i sannhet.</verse><verse id="7">Slik har dere også fått lære det av vår kjære medtjener Epafras, som er en trofast Kristi tjener for dere.</verse><verse id="8">Han har også fortalt oss om deres kjærlighet i Ånden.</verse><verse id="9">Derfor har vi heller ikke holdt opp med å be for dere, like fra den dagen vi fikk høre om det. Vi ber om at dere må fylles med kunnskap om Guds vilje i all åndelig visdom og forstand,</verse><verse id="10">så dere kan vandre verdig for Herren, til behag for ham i alle ting, ved at dere bærer frukt og vokser i all god gjerning gjennom kunnskapen om Gud,</verse><verse id="11">og blir styrket med all kraft etter hans herlighets makt, så dere kan ha all utholdenhet og tålmodighet.</verse><verse id="12">Med glede kan dere da takke Faderen, som gjorde dere skikket til å få del i de helliges arv i lyset.</verse><verse id="13">Han er den som fridde oss ut av mørkets makt og satte oss over i sin elskede Sønns rike.</verse><verse id="14">I ham har vi forløsningen, syndenes forlatelse.</verse><verse id="15">Han er et bilde av den usynlige Gud, den førstefødte fremfor enhver skapning.</verse><verse id="16">For i ham er alt blitt skapt, i himmelen og på jorden, det synlige og det usynlige, enten det er troner eller herredømmer eller makter eller myndigheter. Alt er det skapt ved ham og til ham.</verse><verse id="17">Han er før alle ting, og alt består ved ham.</verse><verse id="18">Og han er hodet for legemet, som er menigheten. Han er opphavet, den førstefødte av de døde, for at han i alt skal være den fremste.</verse><verse id="19">For det var Guds vilje å la hele sin fylde ta bolig i ham,</verse><verse id="20">og ved ham forlike alle ting med seg selv da han gjorde fred ved blodet på hans kors, - ved ham, enten det er de som er på jorden, eller de som er i himlene.</verse><verse id="21">Også dere, som før var fremmede og fiender av sinnelag, i deres onde gjerninger,</verse><verse id="22">har Gud nå forlikt med seg selv ved hans kjøds legeme ved døden, for å stille dere fram hellige og ulastelige og ustraffelige for sitt åsyn,</verse><verse id="23">om dere bare blir ved i troen, grunnfestet og faste, og ikke lar dere rokke fra det håp som evangeliet gir. Og evangeliet har dere hørt, det er blitt forkynt for hver skapning under himmelen, og for det er jeg, Paulus, blitt tjener.</verse><verse id="24">Nå gleder jeg meg over mine lidelser for dere. Det som ennå mangler i Kristus-lidelser, det utfyller jeg på mitt eget kjød, for hans legeme, som er menigheten.</verse><verse id="25">For den er jeg blitt en tjener i kraft av det husholderoppdraget Gud har gitt meg for dere: å fullføre Guds ord.</verse><verse id="26">Dette mysteriet* har vært skjult fra evighet av og gjennom alle slekter, nå er det blitt åpenbart for hans hellige.</verse><verse id="27">For dem ville Gud kunngjøre hvor rik på herlighet dette mysteriet er blant hedningefolkene, det er: Kristus i dere, håpet om herlighet.</verse><verse id="28">Og ham forkynner vi, idet vi formaner hvert menneske og lærer hvert menneske med all visdom, for å fremstille hvert menneske fullkomment i Kristus.</verse><verse id="29">For dette er det jeg arbeider, idet jeg strider i hans makt som virker i meg med kraft.</verse></chapter><chapter id="2"><verse id="1">For jeg vil at dere skal vite hvor stor strid jeg har for dere og for dem i Laodikea og alle de andre som ikke selv har sett mitt ansikt,</verse><verse id="2">at deres hjerter må bli trøstet, så de kan knyttes sammen i kjærlighet, og nå fram til hele rikdommen av den fullvisse innsikt, til kunnskap om Guds mysterium*, som er Kristus.</verse><verse id="3">I ham er alle visdommens og kunnskapens skatter skjult til stede.</verse><verse id="4">Dette sier jeg for at ingen skal bedra dere med lokkende tale.</verse><verse id="5">For selv om jeg er borte fra dere i legemet, er jeg likevel hos dere i ånden. Med glede ser jeg deres gode orden og deres faste grunn i troen på Kristus.</verse><verse id="6">Likesom dere altså tok imot Kristus Jesus som Herren, så vandre i ham,</verse><verse id="7">rotfestet og oppbygget i ham, grunnfestet i troen slik dere har lært, rike på takk.</verse><verse id="8">Se til at ingen får fanget dere med visdomslære og tomt bedrag, etter menneskers tradisjoner, etter verdens barnelærdom, og ikke etter Kristus.</verse><verse id="9">For i ham bor hele guddommens fylde legemlig.</verse><verse id="10">Og i ham er dere blitt fylt, han som er hodet for enhver makt og myndighet.</verse><verse id="11">I ham er dere også blitt omskåret med en omskjærelse som ikke er gjort med hender, ved at kjødets legeme ble avlagt, ved Kristi omskjærelse,</verse><verse id="12">idet dere ble begravet med ham i dåpen, og i den ble dere også reist opp med ham, ved troen på Guds kraft - han som reiste Kristus opp fra de døde.</verse><verse id="13">Også dere var døde ved deres overtredelser og uomskårne kjød. Men Gud gjorde dere levende sammen med Kristus, idet han tilga oss alle våre overtredelser.</verse><verse id="14">Han utslettet skyldbrevet mot oss, som var skrevet med bud, det som gikk oss imot. Det tok han bort da han naglet det til korset.</verse><verse id="15">Han avvæpnet maktene og myndighetene og stilte dem åpenlyst til skue, da han viste seg som seierherre over dem på korset.</verse><verse id="16">La derfor ingen dømme dere for mat eller drikke eller med hensyn til høytider eller nymånedager eller sabbat!</verse><verse id="17">Dette er bare en skygge av det som skulle komme, men selve legemet hører Kristus til.</verse><verse id="18">La ingen røve seiersprisen fra dere, om noen prøver på det ved ydmykhet og engledyrkelse, idet han gir seg av med syner, blir oppblåst uten grunn av sitt kjødelige sinn,</verse><verse id="19">og ikke holder fast ved ham som er hodet. Fra ham er det jo legemet vokser Guds vekst, hjulpet og holdt sammen av alle bånd og ledd.</verse><verse id="20">Når dere er døde med Kristus fra verdens barnelærdom, hvordan kan dere da - som om dere fortsatt levde i verden - la dem legge slike bud på dere:</verse><verse id="21">Ta ikke! Smak ikke! Rør ikke!</verse><verse id="22">Dette er bare menneskers bud og lærdommer. For disse tingene er bestemt til å bli brukt og fortært.</verse><verse id="23">Slikt har nok ord på seg for å være visdom, med selvvalgt gudsdyrkelse og ydmykhet og mishandling av legemet. Men det er ingen ære verd, og tjener bare til tilfredsstillelse for kjødet.</verse></chapter><chapter id="3"><verse id="1">Er dere da reist opp med Kristus, så søk det som er der oppe, der Kristus sitter ved Guds høyre hånd.</verse><verse id="2">La deres sinn være vendt mot det som er der oppe, ikke mot det som er på jorden.</verse><verse id="3">Dere er jo døde, og deres liv er skjult med Kristus i Gud.</verse><verse id="4">Når Kristus, vårt liv, åpenbares, da skal også dere åpenbares med ham i herlighet.</verse><verse id="5">Så død da deres jordiske lemmer: Utukt, urenhet, syndig lidenskap, ond lyst og pengegriskhet, som er avgudsdyrkelse.</verse><verse id="6">På grunn av disse tingene kommer Guds vrede over vantroens barn.</verse><verse id="7">Blant dem vandret også dere før, da dere levde i disse tingene.</verse><verse id="8">Men nå skal dere legge av alt slikt: vrede, hissighet, ondskap, spott, skammelig snakk fra deres munn.</verse><verse id="9">Lyv ikke på hverandre! Dere har jo avkledd dere det gamle mennesket med dets gjerninger,</verse><verse id="10">og har ikledd dere det nye mennesket, det som blir fornyet til kunnskap etter sin Skapers bilde.</verse><verse id="11">Her er ikke greker eller jøde, omskåret eller uomskåret, barbar, skyter, trell, fri - Kristus er alt og i alle.</verse><verse id="12">Dere er Guds utvalgte, hellige og elskede! Ikle dere da inderlig barmhjertighet, godhet, ydmykhet, beskjedenhet og tålmodighet,</verse><verse id="13">så dere tåler hverandre og tilgir hverandre dersom en skulle ha noe å anklage en annen for. Likesom Kristus har tilgitt dere, skal også dere tilgi hverandre.</verse><verse id="14">Men over alt dette, ikle dere kjærligheten, som er fullkommenhetens sambånd.</verse><verse id="15">La Kristi fred råde i hjertene deres! Til den ble dere jo kalt i det ene legeme. Og vær takknemlige!</verse><verse id="16">La Kristi ord bo rikelig blant dere, så dere lærer og formaner hverandre i all visdom med salmer og lovsanger og åndelige viser og synger med takknemlighet i deres hjerter for Gud.</verse><verse id="17">Og alt dere gjør, i ord eller gjerning, gjør det alt i Herren Jesu navn, med takk til Gud Fader ved ham!</verse><verse id="18">Dere hustruer: Underordne dere under deres egne menn, som det sømmer seg i Herren.</verse><verse id="19">Dere menn: Elsk deres hustruer, og vær ikke bitre mot dem.</verse><verse id="20">Dere barn: Vær lydige mot deres foreldre i alle ting, for det er til behag for Herren.</verse><verse id="21">Dere fedre: Gjør ikke barna deres bitre, slik at de mister motet.</verse><verse id="22">Dere tjenere: Vær lydige mot deres jordiske herrer i alle ting, ikke med øyentjeneste for å gjøre mennesker til lags, men av et oppriktig hjerte, i ærefrykt for Herren.</verse><verse id="23">Det dere gjør, gjør det av hjertet, som for Herren og ikke for mennesker.</verse><verse id="24">For dere vet at dere skal få arven til vederlag av Herren. Tjen Herren Kristus!</verse><verse id="25">For den som gjør urett, skal få igjen for den uretten han gjorde, og det blir ikke gjort forskjell på folk.</verse></chapter><chapter id="4"><verse id="1">Dere herrer: Gjør det som rett og rimelig er mot deres tjenere, for dere vet at også dere har en herre i himlene.</verse><verse id="2">Vær vedholdende i bønnen, så dere våker i den med takk til Gud.</verse><verse id="3">Be også for oss, at Gud må åpne en dør for Ordet, så vi kan forkynne Kristi mysterium*. For det er for dets skyld jeg er i lenker.</verse><verse id="4">Be om at jeg kan åpenbare det ved å tale som jeg bør.</verse><verse id="5">Omgås i visdom med dem som er utenfor. Kjøp den laglige tid.</verse><verse id="6">La deres tale alltid være vennlig, men krydret med salt, så dere vet hvordan dere skal svare enhver.</verse><verse id="7">Hvordan det går med meg, det skal Tykikus fortelle dere alt sammen. Han er min kjære bror og trofaste hjelper og medtjener i Herren.</verse><verse id="8">Nettopp derfor sender jeg ham til dere, for at dere skal få vite hvordan vi har det, og for at han kan oppmuntre deres hjerter.</verse><verse id="9">Sammen med ham sender jeg Onesimus, den trofaste og kjære bror, som er fra deres egen by. Disse to vil fortelle dere alt herfra.</verse><verse id="10">Aristarkus, min medfange, hilser dere. Det samme gjør Markus, Barnabas’ søskenbarn. Ham har dere fått beskjed om. Ta godt imot ham dersom han kommer til dere!</verse><verse id="11">Også Jesus, som blir kalt Justus, hilser dere. Av de omskårne er disse de eneste medarbeidere for Guds rike som er blitt meg en trøst.</verse><verse id="12">Epafras, som er en av deres egne, hilser dere. Han er en Kristi Jesu tjener som alltid strider for dere i sine bønner, for at dere kan stå fullkomne og fullvisse i all Guds vilje.</verse><verse id="13">For jeg gir ham det vitnesbyrdet at han har mye strev for dere og for dem som er i Laodikea og Hierapolis.</verse><verse id="14">Lukas, den kjære legen, hilser dere. Likeså Demas.</verse><verse id="15">Hils brødrene i Laodikea, og Nymfas og menigheten i hans hus.</verse><verse id="16">Når dette brevet er blitt opplest hos dere, sørg da for at det også blir opplest i menigheten i Laodikea, og at dere får lese det brevet som dere kan få fra Laodikea.</verse><verse id="17">Si til Arkippus: Gi akt på den tjenesten du har fått i Herren, så du fullfører den!</verse><verse id="18">Hilsen med min egen, Paulus’ hånd. Husk mine lenker! Nåden være med dere!</verse></chapter></book><book id="52" name="1 Tessaloniker" shortname="1th"><chapter id="1"><verse id="1">Paulus, Silvanus og Timoteus - til tessalonikernes menighet i Gud, vår Far, og i Herren Jesus Kristus: Nåde og fred være med dere!</verse><verse id="2">Vi takker alltid Gud for dere alle når vi minnes dere i bønnene våre.</verse><verse id="3">Stadig minnes vi deres virksomhet i troen, arbeidet deres i kjærligheten og deres utholdenhet i håpet til vår Herre Jesus Kristus, for vår Guds og Fars åsyn.</verse><verse id="4">Vi vet jo at dere er utvalgt, brødre, dere som er elsket av Gud.</verse><verse id="5">For vårt evangelium kom ikke til dere bare i ord, men også i kraft og i Den Hellige Ånd og med full overbevisning. Dere vet selv hvordan vi var hos dere for å være dere til gagn.</verse><verse id="6">Og dere ble våre og Herrens etterfølgere, idet dere tok imot Ordet under stor trengsel med glede i Den Hellige Ånd.</verse><verse id="7">Slik er dere blitt et forbilde for alle de troende i Makedonia og Akaia.</verse><verse id="8">For fra dere har Herrens ord fått lyde ut. Ikke bare i Makedonia og Akaia, men alle steder er deres tro på Gud blitt kjent, så vi ikke behøver å si noe om det.</verse><verse id="9">For de forteller selv om den inngangen vi fikk hos dere. Dere omvendte dere til Gud fra avgudene, for å tjene den levende og sanne Gud,</verse><verse id="10">og vente på hans Sønn fra himlene - han som Gud reiste opp fra de døde, Jesus, han som frir oss fra vreden som kommer.</verse></chapter><chapter id="2"><verse id="1">Dere vet jo selv, brødre, om den inngangen vi fikk hos dere, at den ikke ble forgjeves.</verse><verse id="2">Enda vi like før hadde lidd og var blitt mishandlet i Filippi, som dere vet, fikk vi frimodighet i vår Gud til å forkynne Guds evangelium til dere - under stor strid.</verse><verse id="3">Vår forkynnelse skyldes ikke villfarelse eller urenhet, og den kom ikke med svik,</verse><verse id="4">men ettersom Gud har funnet oss verdige til å bli betrodd evangeliet, så taler vi ikke som de som vil behage mennesker, men Gud, som prøver våre hjerter.</verse><verse id="5">Vi kom ikke den gangen med smigrende ord - dere vet det selv, heller ikke med noe dekke for havesyke - Gud er vårt vitne.</verse><verse id="6">Heller ikke søkte vi ære av mennesker, verken av dere eller av andre,</verse><verse id="7">selv om vi nok hadde kunnet opptre med myndighet som Kristi apostler. Men vi var milde iblant dere, som en mor når hun varmer sine barn.</verse><verse id="8">I inderlig kjærlighet til dere ville vi gjerne gi dere ikke bare Guds evangelium, men også vårt eget liv. For dere var blitt oss kjære.</verse><verse id="9">For dere minnes, brødre, hvordan vi slet og strevde. Mens vi arbeidet natt og dag for ikke å ligge noen av dere til byrde, forkynte vi Guds evangelium for dere.</verse><verse id="10">Dere er vitner, og Gud med, om hvor hellig og rettferdig og ulastelig vi opptrådte overfor dere troende.</verse><verse id="11">Dere vet også hvordan vi formante hver enkelt av dere, som en far gjør det med sine barn,</verse><verse id="12">og oppmuntret og vitnet, for at dere skulle vandre verdig for Gud, han som har kalt dere til sitt rike og sin herlighet.</verse><verse id="13">Derfor takker vi også alltid Gud for dette: Da dere fikk det ordet som vi forkynte, tok dere imot det, ikke som et menneskeord, men som det i sannhet er, som Guds ord, som virker med kraft i dere som tror.</verse><verse id="14">For dere, brødre, er blitt etterfølgere av de Guds menigheter som er i Kristus Jesus i Judea. For dere har fått lide det samme av deres egne landsmenn som de har fått lide av judeerne,</verse><verse id="15">- de som drepte Herren Jesus og profetene, og som også har forfulgt oss. De er ikke Gud til behag, og de står alle mennesker imot.</verse><verse id="16">For de hindrer oss i å forkynne for hedningene, så de kan bli frelst. Slik fyller de alltid sine synders mål. Men nå har vreden til sist nådd dem.</verse><verse id="17">Vi ble for en kort tid tatt fra dere, brødre - dere var ute av syne, men ikke av sinn. Og vår lengsel etter dere ble så sterk at vi hastet desto mer for å få se deres ansikt.</verse><verse id="18">Derfor ville vi komme til dere igjen. Jeg, Paulus, forsøkte både én og to ganger, men Satan hindret oss.</verse><verse id="19">For hvem er vel vårt håp, vår glede, vår hederskrans - om ikke nettopp dere, når vi står for vår Herre Jesus i hans komme!</verse><verse id="20">Dere er jo vår ære og vår glede.</verse></chapter><chapter id="3"><verse id="1">Da vi ikke lenger kunne holde det ut, bestemte vi oss derfor til å bli alene tilbake i Aten.</verse><verse id="2">Vi sendte da til dere Timoteus, vår bror og Guds tjener i Kristi evangelium. Han skulle styrke dere og formane dere om deres tro,</verse><verse id="3">så ingen skulle vakle i disse trengslene. Dere vet jo selv at vi er satt til dette.</verse><verse id="4">For da vi var hos dere, sa vi til dere på forhånd at vi skulle få trengsler. Slik gikk det også, som dere vet.</verse><verse id="5">Da jeg så ikke kunne holde det ut lenger, sendte jeg bud for å få vite hvordan det sto til med deres tro, om fristeren skulle ha fristet dere, slik at vårt arbeid ble forgjeves.</verse><verse id="6">Men nå er Timoteus kommet tilbake til oss fra dere. Han har brakt oss gode nyheter om deres tro og kjærlighet, og fortalt at dere stadig tenker på oss med glede og lengter etter å se oss igjen, slik også vi lengter etter å se dere.</verse><verse id="7">Slik ble vi da trøstet over dere, brødre, i all vår nød og trengsel, - ved deres tro.</verse><verse id="8">For nå lever vi, om dere bare står fast i Herren!</verse><verse id="9">Hvordan skal vi få takket Gud for dere, for all den glede vi har på grunn av dere for vår Guds åsyn?</verse><verse id="10">Natt og dag ber vi inntrengende om at vi må få se deres ansikt, og utfylle det som ennå mangler i deres tro.</verse><verse id="11">Må han selv, vår Gud og Far, og vår Herre Jesus lede vår vei til dere!</verse><verse id="12">Må Herren gi dere rikdom og overflod av kjærlighet både til hverandre og til alle, likesom vi har til dere,</verse><verse id="13">slik at han kan styrke deres hjerter til å være ulastelige i hellighet for vår Guds og Fars ansikt når vår Herre Jesus kommer med alle sine hellige.</verse></chapter><chapter id="4"><verse id="1">For øvrig altså, brødre, ber og formaner vi dere i Herren Jesus: Likesom dere har lært av oss hvordan dere bør vandre og være til behag for Gud - slik dere også vandrer - så må dere gjøre enda større fremgang i dette.</verse><verse id="2">Dere kjenner jo de påbudene vi ga dere ved Herren Jesus.</verse><verse id="3">For dette er Guds vilje, deres helliggjørelse: Hold dere borte fra hor.</verse><verse id="4">Hver av dere må vite å vinne sin egen ektefelle i hellighet og ære,</verse><verse id="5">ikke i lidenskapelig begjær slik som hedningene, de som ikke kjenner Gud.</verse><verse id="6">Ingen må bedra eller utnytte sin bror i det han har med ham å gjøre. For Herren er hevner over alt slikt. Dette har vi også før sagt dere og vitnet for dere.</verse><verse id="7">For Gud kalte oss ikke til urenhet, men til helliggjørelse.</verse><verse id="8">Derfor, den som forakter dette, han forakter ikke et menneske, men Gud, som gir sin Hellige Ånd i dere.</verse><verse id="9">Men om broderkjærligheten er det ikke nødvendig å skrive til dere. Dere er jo selv lært av Gud til å elske hverandre.</verse><verse id="10">Dere viser da også denne kjærligheten mot alle brødrene i hele Makedonia. Likevel formaner vi dere, brødre, til å bli enda mer rike i dette.</verse><verse id="11">Sett deres ære i å leve i stillhet, og ta vare på deres egne ting og arbeid med deres hender, slik som vi bød dere,</verse><verse id="12">så at dere kan omgås sømmelig med dem som er utenfor, og ikke trenge hjelp fra noen.</verse><verse id="13">Men vi vil ikke, brødre, at dere skal være uvitende om dem som er sovnet inn, for at dere ikke skal sørge som de andre, de som ikke har håp.</verse><verse id="14">For så sant vi tror at Jesus døde og sto opp, så skal Gud ved Jesus også føre dem som er sovnet inn, sammen med ham.</verse><verse id="15">For dette sier vi dere med et ord av Herren: Vi som lever og blir tilbake inntil Herren kommer, skal aldeles ikke komme i forveien for dem som er sovnet inn.</verse><verse id="16">For Herren selv skal komme ned fra himmelen med et bydende rop, med overengels røst og med Guds basun, og de døde i Kristus skal først stå opp.</verse><verse id="17">Deretter skal vi som lever, som er blitt tilbake, sammen med dem rykkes opp i skyer, opp i luften, for å møte Herren. Og så skal vi for alltid være sammen med Herren.</verse><verse id="18">Trøst da hverandre med disse ordene.</verse></chapter><chapter id="5"><verse id="1">Men om tider og tidspunkt, brødre, trenger dere ikke til at noen skriver til dere.</verse><verse id="2">Dere vet jo selv godt at Herrens dag kommer som en tyv om natten.</verse><verse id="3">Når de sier: Fred og ingen fare! - da kommer en brå undergang over dem. Den kommer som veer over en kvinne som skal føde, og de skal slett ikke slippe unna.</verse><verse id="4">Men dere, brødre, er ikke i mørket, så dagen skulle komme over dere som en tyv.</verse><verse id="5">Dere er alle lysets barn og dagens barn. Vi hører ikke natten eller mørket til.</verse><verse id="6">La oss derfor ikke sove som de andre, men la oss våke og være edrue.</verse><verse id="7">De som sover, sover jo om natten. Og de som drikker seg drukne, er drukne om natten.</verse><verse id="8">Men vi som hører dagen til, la oss være edrue. La oss stå iført troens og kjærlighetens brynje med håpet om frelse som hjelm!</verse><verse id="9">For Gud bestemte oss ikke til vrede, men til å vinne frelse ved vår Herre Jesus Kristus,</verse><verse id="10">han som døde for oss, for at vi - enten vi våker eller sover - skal leve sammen med ham.</verse><verse id="11">Forman derfor hverandre og oppbygg hverandre innbyrdes, som dere også gjør.</verse><verse id="12">Vi ber dere, brødre, at dere verdsetter dem som arbeider blant dere, de som er deres forstandere i Herren og formaner dere,</verse><verse id="13">og at dere i kjærlighet akter dem meget høyt på grunn av den gjerning de gjør. Hold fred med hverandre!</verse><verse id="14">Vi formaner dere, brødre: Irettesett dem som ikke skikker seg vel. Sett mot i de mismodige. Bistå de svake! Vær tålmodige mot alle!</verse><verse id="15">Se til at ikke noen gjengjelder ondt med ondt, men jag alltid etter å gjøre det gode, mot hverandre og mot alle.</verse><verse id="16">Vær alltid glade!</verse><verse id="17">Be uten opphold!</verse><verse id="18">Takk for alt! For dette er Guds vilje for dere i Kristus Jesus.</verse><verse id="19">Utslokk ikke Ånden!</verse><verse id="20">Forakt ikke profetisk tale,</verse><verse id="21">men prøv alt, hold fast på det gode.</verse><verse id="22">Hold dere borte fra all slags ondt.</verse><verse id="23">Må han selv, fredens Gud, hellige dere helt igjennom, og må deres ånd, sjel og legeme bevares fullkomne, ulastelige ved vår Herre Jesu Kristi komme!</verse><verse id="24">Han er trofast som kaller dere, han skal òg gjøre det.</verse><verse id="25">Brødre, be for oss!</verse><verse id="26">Hils alle brødrene med et hellig kyss!</verse><verse id="27">Jeg tar dere i ed ved Herren: La brevet bli opplest for alle brødrene!</verse><verse id="28">Vår Herre Jesu Kristi nåde være med dere!</verse></chapter></book><book id="53" name="2 Tessaloniker" shortname="2th"><chapter id="1"><verse id="1">Paulus, Silvanus og Timoteus - til tessalonikernes menighet i Gud, vår Far, og Herren Jesus Kristus:</verse><verse id="2">Nåde være med dere og fred fra Gud, vår Far, og Herren Jesus Kristus.</verse><verse id="3">Vi skylder alltid å takke Gud for dere, brødre, som rett og riktig er. For troen vokser rikt hos dere, og kjærligheten dere imellom blir større hos hver enkelt av dere.</verse><verse id="4">Derfor kan vi selv rose oss av dere i Guds menigheter på grunn av den tålmodighet og tro dere viser i alle de forfølgelser og trengsler som dere holder ut.</verse><verse id="5">Dette er et varsel om Guds rettferdige dom. I den skal dere finnes verdige til Guds rike, som dere nå også lider for.</verse><verse id="6">For det er i sannhet rettferdig av Gud å gi trengsel til gjengjeld for dem som fører trengsel over dere,</verse><verse id="7">men dere som lider trengsel, skal han gi ro sammen med oss. Dette skal skje når Herren Jesus åpenbarer seg fra himmelen med sin makts engler.</verse><verse id="8">Han kommer med flammende ild, og tar hevn over dem som ikke kjenner Gud og over dem som ikke er lydige mot vår Herre Jesu evangelium.</verse><verse id="9">Den straffen de skal lide, blir en evig fortapelse borte fra Herrens åsyn og fra hans makts herlighet</verse><verse id="10">- den dagen når han kommer for å vise seg herlig i sine hellige og underfull i alle som tror. For dere trodde vårt vitnesbyrd til dere.</verse><verse id="11">Derfor ber vi også alltid for dere at vår Gud må akte dere verdige for sitt kall, og at han må fylle dere med all lyst til det gode og med kraft til troens gjerning,</verse><verse id="12">så at vår Herre Jesu navn må bli æret ved dere, og dere i ham, etter vår Guds og den Herre Jesu Kristi nåde.</verse></chapter><chapter id="2"><verse id="1">Vi ber dere, brødre, når det gjelder vår Herre Jesu Kristi komme og vår samling hos ham:</verse><verse id="2">La dere ikke så snart drive fra vett og sans! La dere ikke skremme, verken ved noen ånd eller ved noe ord eller ved noe brev som sies å komme fra oss, og som går ut på at Herrens dag alt er her.</verse><verse id="3">La ingen bedra dere på noe vis! For først må frafallet komme, og lovløshetens menneske* åpenbares, fortapelsens sønn.</verse><verse id="4">Han er den som står imot og som opphøyer seg over alt som blir kalt gud eller helligdom, så han setter seg i Guds tempel og gir seg ut for å være Gud.</verse><verse id="5">Minnes dere ikke at jeg sa dere dette da jeg ennå var hos dere?</verse><verse id="6">Og nå vet dere hva det er, det som holder igjen, slik at han først skal åpenbares når tiden for dette er inne.</verse><verse id="7">For lovløshetens hemmelighet er alt virksom, bare at den som nå holder igjen, må bli tatt bort.</verse><verse id="8">Da skal den lovløse* åpenbares, han som Herren Jesus skal ødelegge med sin munns ånde, og tilintetgjøre når hans gjenkomst åpenbares i herlighet.</verse><verse id="9">Den lovløse kommer etter Satans virksomhet med all løgnens makt og tegn og under.</verse><verse id="10">Det skjer med all urettferdighetens forførelse blant dem som går fortapt, fordi de ikke tok imot kjærlighet til sannheten, så de kunne bli frelst.</verse><verse id="11">Derfor sender Gud dem kraftig villfarelse, så de tror løgnen,</verse><verse id="12">for at de skal bli dømt, alle de som ikke har trodd sannheten, men hadde sitt behag i urettferdigheten.</verse><verse id="13">Men for dere, brødre, som er elsket av Herren, - for dere skylder vi alltid å takke Gud, fordi han fra begynnelsen har utvalgt dere til frelse, ved Åndens helliggjørelse og ved tro på sannheten.</verse><verse id="14">Til dette kalte han dere ved vårt evangelium, for at dere skal vinne vår Herre Jesu Kristi herlighet.</verse><verse id="15">Stå derfor støtt, brødre, og hold fast på den overlevering dere er blitt opplært i, enten ved tale eller ved brev fra oss.</verse><verse id="16">Men han selv, vår Herre Jesus Kristus og Gud, vår Far, han som elsket oss og ga oss en evig trøst og et godt håp i nåde,</verse><verse id="17">må han trøste deres hjerter og styrke dere i all god gjerning og tale!</verse></chapter><chapter id="3"><verse id="1">Til slutt, brødre, be for oss at Herrens ord må få fritt løp og bli holdt i ære, slik som hos dere,</verse><verse id="2">og at vi må bli fridd fra vrange og onde mennesker. For det er ikke alle som har troen.</verse><verse id="3">Men Herren er trofast, han skal styrke dere og bevare dere fra det onde.</verse><verse id="4">Vi har den tillit til dere i Herren, at dere både gjør og vil fortsette å gjøre det vi pålegger dere.</verse><verse id="5">Må Herren styre deres hjerter til å elske Gud og vente på Kristus med tålmodighet.</verse><verse id="6">Brødre, vi pålegger dere i Herren Jesu Kristi navn: Trekk dere tilbake fra enhver bror som vandrer utilbørlig, og ikke etter den overleveringen som dere mottok fra oss.</verse><verse id="7">Selv vet dere jo hvordan dere bør følge vårt eksempel. For vi levde ikke utilbørlig blant dere.</verse><verse id="8">Vi spiste ikke hos noen uten å betale for det, men med slit og strev arbeidet vi natt og dag, så vi ikke skulle bli til byrde for noen av dere.</verse><verse id="9">Det var ikke fordi vi ikke har rett til det, men vi ville at dere skulle ha et forbilde i oss, så dere kunne etterfølge oss.</verse><verse id="10">For alt mens vi var hos dere, ga vi dette påbudet: Den som ikke vil arbeide, skal heller ikke ete.</verse><verse id="11">Men nå hører vi at noen blant dere ikke skikker seg vel. De arbeider ikke, men er opptatt med unyttige ting.</verse><verse id="12">Slike folk påbyr og formaner vi i den Herre Jesus Kristus, at de skal arbeide i stillhet og ete sitt eget brød.</verse><verse id="13">Men dere, brødre: Bli ikke trette av å gjøre det gode.</verse><verse id="14">Men dersom noen ikke vil adlyde vårt ord her i brevet, så merk dere hvem det er. Ha ikke samkvem med ham, for at han må gå i seg selv.</verse><verse id="15">Hold ham ikke for en fiende, men tal ham til rette som en bror.</verse><verse id="16">Må han selv, fredens Herre, gi dere fred, alltid og på alle måter! Herren være med dere alle!</verse><verse id="17">Hilsen med min, Paulus’ hånd. Dette er et tegn i hvert brev. Slik skriver jeg:</verse><verse id="18">Vår Herre Jesu Kristi nåde være med dere alle!</verse></chapter></book><book id="54" name="1 Timoteus" shortname="1ti"><chapter id="1"><verse id="1">Paulus, Kristi Jesu apostel etter befaling av Gud, vår frelser, og Kristus Jesus, vårt håp -</verse><verse id="2">til Timoteus, min ekte sønn i troen: Nåde, miskunn og fred fra Gud, vår Far, og Kristus Jesus, vår Herre!</verse><verse id="3">Da jeg dro til Makedonia, ba jeg deg å bli i Efesus, så du kunne formane visse folk til ikke å fare med fremmed lære,</verse><verse id="4">og ikke gi seg av med eventyr og endeløse ættetavler. Slikt fører heller til unyttig strid enn til å tjene Guds frelseshushold i troen.</verse><verse id="5">Men budets endemål er kjærlighet av et rent hjerte og en god samvittighet og en oppriktig tro.</verse><verse id="6">Fra dette har noen fart vill og vendt seg bort til tomt snakk.</verse><verse id="7">De vil være lovlærere, men forstår verken det de selv sier, eller de spørsmålene de uttaler seg så selvsikkert om.</verse><verse id="8">Vi vet jo at loven er god dersom en bruker den på lovlig vis.</verse><verse id="9">En må vite dette at loven ikke er gitt for den rettferdige, men for lovløse og ulydige, ugudelige og syndere, vanhellige og urene, fader-mordere og modermordere, drapsmenn,</verse><verse id="10">horkarer, menn som ligger med menn, menneskerøvere, løgnere, menedere, og hva det ellers kan være som strider mot den sunne lære -</verse><verse id="11">etter evangeliet om den salige Guds herlighet, det som er blitt meg betrodd.</verse><verse id="12">Jeg takker ham som gjorde meg sterk, Kristus Jesus, vår Herre, at han aktet meg tro, idet han satte meg til tjenesten,</verse><verse id="13">enda jeg før var en spotter og forfølger og voldsmann. Men jeg fikk miskunn, fordi jeg handlet uvitende i vantro.</verse><verse id="14">Og vår Herres nåde ble overmåte rik med tro og kjærlighet i Kristus Jesus.</verse><verse id="15">Det er et troverdig ord, fullt verdt å motta: Kristus Jesus kom til verden for å frelse syndere, og blant dem er jeg den største.</verse><verse id="16">Men jeg fikk miskunn, for at Jesus Kristus på meg først kunne vise hele sin langmodighet, til et forbilde for dem som skal komme til tro på ham til et evig liv.</verse><verse id="17">Den evige konge, den uforgjengelige, usynlige, eneste Gud, ham være ære og pris i all evighet! Amen.</verse><verse id="18">Dette er det oppdraget jeg overgir til deg, min sønn Timoteus, i samsvar med de profetordene som før er talt om deg, så du ved dem kan stride den gode strid,</verse><verse id="19">i tro og med god samvittighet. Denne har noen kastet fra seg og har lidd skibbrudd på troen.</verse><verse id="20">Blant dem er Hymeneus og Aleksander. Dem har jeg overgitt til Satan, for at de skal bli tuktet så de lar være å spotte.</verse></chapter><chapter id="2"><verse id="1">Fremfor alle ting formaner jeg derfor til at det blir gjort bønner, påkallelser, forbønner og takk for alle mennesker,</verse><verse id="2">for konger og for alle som er i høy stilling, så vi kan leve et stille og rolig liv i all gudsfrykt og ærbarhet.</verse><verse id="3">Dette er godt og til behag for Gud, vår frelser,</verse><verse id="4">han som vil at alle mennesker skal bli frelst og komme til sannhets erkjennelse.</verse><verse id="5">For det er én Gud, og én mellommann mellom Gud og mennesker, mennesket Kristus Jesus,</verse><verse id="6">han som ga seg selv til en løsepenge for alle, et vitnesbyrd i sin tid.</verse><verse id="7">For dette ble jeg satt til forkynner og apostel - jeg sier sannhet, jeg lyver ikke - en lærer for hedningene i tro og sannhet.</verse><verse id="8">Jeg vil altså at mennene på hvert sted skal be slik at de løfter hellige hender, uten vrede og trette.</verse><verse id="9">Likeså skal kvinnene kle seg sømmelig og pynte seg i ærbarhet og med måtehold, ikke med hårfletninger og gull eller perler eller kostbare klær,</verse><verse id="10">men med gode gjerninger, slik det sømmer seg for kvinner som bekjenner seg som gudfryktige.</verse><verse id="11">En kvinne skal ta imot læren i stillhet, hun skal underordne seg.</verse><verse id="12">Jeg tillater ikke en kvinne å opptre som lærer eller å være mannens herre, hun skal være i stillhet.</verse><verse id="13">For Adam ble skapt først, deretter Eva.</verse><verse id="14">Og Adam ble ikke dåret, men kvinnen ble dåret og falt i overtredelse.</verse><verse id="15">Men hun skal bli frelst gjennom sin barnefødsel, så sant de holder ved i tro og kjærlighet og helliggjørelse, med sømmelighet.</verse></chapter><chapter id="3"><verse id="1">Det er et troverdig ord: Om noen gjerne vil ha et tilsynsembete, så er det en god gjerning han har lyst til.</verse><verse id="2">Derfor må en tilsynsmann være uklanderlig, én kvinnes mann, edruelig, sindig, verdig, gjestfri, dyktig til å lære andre,</verse><verse id="3">ikke drikkfeldig, ikke voldsom, men mild, ikke stridslysten eller pengekjær.</verse><verse id="4">Han må styre sitt hus godt og ha lydige barn med all ærbarhet.</verse><verse id="5">Men den som ikke vet å styre sitt eget hus, hvordan kan han ha omsorg for Guds menighet?</verse><verse id="6">Han må ikke være en nyomvendt, for at han ikke skal bli oppblåst og falle under djevelens dom.</verse><verse id="7">Han må også ha godt vitnesbyrd fra dem som er utenfor, så han ikke skal bli til spott og bli fanget i djevelens snare.</verse><verse id="8">Likeså må menighetstjenerne være verdige, ikke tvetungede, ikke henfalne til mye vin, ikke ha lyst til skammelig vinning.</verse><verse id="9">Det må være slike som har troens mysterium* i en ren samvittighet.</verse><verse id="10">Også disse skal først prøves, deretter skal en la dem tjene i menigheten, om de er ulastelige.</verse><verse id="11">Likeså med kvinnene: de skal være verdige, ikke fare med baktalelse, men være edruelige og trofaste i alle ting.</verse><verse id="12">En menighetstjener skal være én kvinnes mann, oppdra sine barn og styre sitt hus på en god måte.</verse><verse id="13">For de som har vært gode menighetstjenere, får selv en aktet stilling og stor frimodighet i troen på Kristus Jesus.</verse><verse id="14">Dette skriver jeg til deg, enda jeg håper at jeg snart skal komme til deg.</verse><verse id="15">Men i fall jeg dryger, vil jeg at du skal vite hvordan en bør ferdes i Guds hus, som er den levende Guds menighet, sannhetens støtte og grunnvoll.</verse><verse id="16">Og det må alle bekjenne, - stort er gudsfryktens mysterium*: Gud åpenbart i kjød, rettferdiggjort i ånd, sett av engler, forkynt blant folkeslag, trodd i verden, tatt opp i herlighet.</verse></chapter><chapter id="4"><verse id="1">Men Ånden sier med klare ord at i kommende tider skal noen falle fra troen og holde seg til forførende ånder og demoners lærdommer.</verse><verse id="2">Det skjer ved hykleri av falske lærere, som er brennemerket i sin egen samvittighet.</verse><verse id="3">Disse forbyr å gifte seg og påbyr å avholde seg fra visse slag mat, enda Gud har skapt den til å bli tatt imot med takk av dem som tror og har lært sannheten å kjenne.</verse><verse id="4">For alt det Gud har skapt, er godt, og ikke noe er å forkaste når det mottas med takk,</verse><verse id="5">for det blir helliget ved Guds ord og bønn.</verse><verse id="6">Når du legger dette fram for brødrene, da er du en god Kristi Jesu tjener, som nærer deg ved troens og den gode læres ord som du har fulgt.</verse><verse id="7">Men vis fra deg de vanhellige og kjerringaktige eventyrene! Øv deg heller i gudsfrykt.</verse><verse id="8">For kroppslig øving er nyttig til lite, men gudsfrykt er nyttig til alt. Den har løfte både for dette livet og for det som kommer.</verse><verse id="9">Det er et troverdig ord, fullt verdt å motta.</verse><verse id="10">Derfor er det vi arbeider og kjemper. For vi har satt vårt håp til den levende Gud, han som er alle menneskers frelser, mest deres som tror.</verse><verse id="11">Minn om dette og lær det.</verse><verse id="12">La ingen forakte deg for din ungdoms skyld, men vær et forbilde for de troende i tale, i ferd, i kjærlighet, i tro, i renhet!</verse><verse id="13">Legg vinn på opplesningen av Skriften, på formaningen og på læren, til jeg kommer.</verse><verse id="14">Forsøm ikke den nådegaven som er i deg, som ble gitt deg ved profetiske ord med håndspåleggelse av de eldste.</verse><verse id="15">Tenk på dette, lev i dette, for at din fremgang kan bli åpenbar for alle!</verse><verse id="16">Gi akt på deg selv og på læren, og fortsett med det! For når du det gjør, skal du frelse både deg selv og dem som hører deg.</verse></chapter><chapter id="5"><verse id="1">Du skal ikke tale hardt til en gammel mann, men formane ham som en far, unge menn som brødre,</verse><verse id="2">gamle kvinner som mødre, unge kvinner som søstre - i all renhet.</verse><verse id="3">Du skal hedre dem som virkelig er enker.</verse><verse id="4">Men har en enke barn eller barnebarn, da skal disse lære å vise sin gudsfrykt først mot sin egen slekt og gjøre gjengjeld mot sine foreldre. Dette er sømmelig i Guds øyne.</verse><verse id="5">Men den som virkelig er enke og står alene, hun har satt sitt håp til Gud. Hun lever i bønn og påkallelse natt og dag.</verse><verse id="6">Men den som lever etter sine lyster, er levende død.</verse><verse id="7">Dette skal du gi påbud om, for at de kan være ulastelige.</verse><verse id="8">Men den som ikke har omsorg for sine egne, og særlig for husets folk, han har fornektet troen og er verre enn en vantro.</verse><verse id="9">En enke kan bli ført på listen om hun ikke er yngre enn seksti år og om hun har vært én manns kone.</verse><verse id="10">Hun må ha ord for gode gjerninger, ha oppdratt barn, vist gjestfrihet, vasket de helliges føtter, tatt seg av nødlidende og alltid ha lagt vinn på å gjøre godt.</verse><verse id="11">Men yngre enker skal du avvise, for når de i kjødelig lyst sviker Kristus, vil de gifte seg,</verse><verse id="12">og får den dommen over seg at de har forlatt sin første tro.</verse><verse id="13">Dessuten lærer de seg til lediggang, når de går rundt i husene. Og ikke bare går de ørkesløse, men de farer også med sladder og legger seg borti andres saker, og snakker om slikt som ikke passer seg.</verse><verse id="14">Jeg vil derfor at de yngre enkene skal gifte seg, få barn, og styre sitt eget hus, slik at de ikke gir motstanderen noen anledning til baktalelse.</verse><verse id="15">For det er allerede noen som har vendt seg bort og følger Satan.</verse><verse id="16">Dersom en troende mann eller kvinne har enker, da skal de sørge for dem og ikke la dem falle menigheten til byrde, for at den kan sørge for de virkelige enker.</verse><verse id="17">De eldste som er gode forstandere, skal aktes dobbel ære verd, særlig de som arbeider i tale og lære.</verse><verse id="18">For Skriften sier: Du skal ikke sette muleband på en okse som tresker! - Og: Arbeideren er sin lønn verd!</verse><verse id="19">Du skal ikke ta imot en anklage mot en eldste uten at den blir støttet av to eller tre vitner.</verse><verse id="20">Men dem som synder, skal du irettesette i alles nærvær, for at også de øvrige må frykte.</verse><verse id="21">Jeg vitner for Gud og for Kristus Jesus og de utvalgte engler: Ta vare på dette uten fordom og uten å handle partisk.</verse><verse id="22">Vær ikke snar til å legge hendene på noen! Gjør deg ikke medskyldig i andres synder! Hold deg selv ren!</verse><verse id="23">Drikk ikke lenger bare vann, men bruk litt vin for din mage og for de sykdommene du så ofte lider av.</verse><verse id="24">Noen menneskers synder er synlige for alle og går foran dem til dommen. Hos andre følger de etter.</verse><verse id="25">På samme måte er også de gode gjerningene synlige. Og de som det ikke er slik med, kan likevel ikke holdes skjult!</verse></chapter><chapter id="6"><verse id="1">Så mange som er under åket og er treller, skal akte sine herrer all ære verd, for at Guds navn og læren ikke må bli spottet.</verse><verse id="2">De som har troende herrer, skal ikke vise dem mindre ære fordi de er brødre. I stedet må de desto villigere tjene dem, fordi de som nyter godt av tjenesten, er troende og elsket. Dette skal du lære og formane.</verse><verse id="3">Dersom noen farer med fremmed lære, og ikke holder seg til vår Herre Jesu Kristi sunne ord og den lære som hører til gudsfrykt,</verse><verse id="4">da er han oppblåst og forstår ingenting. Han er bare syk etter stridsspørsmål og ordkrig. Dette fører bare til misunnelse, strid, spott, onde mistanker</verse><verse id="5">og stadig krangel mellom mennesker som er fordervet i sitt sinn og har tapt sannheten, og ser på gudsfrykten som en vei til vinning.</verse><verse id="6">Ja, gudsfrykt med nøysomhet er en stor vinning!</verse><verse id="7">For vi hadde ikke noe med oss inn i verden, og det er klart at vi heller ikke kan ta noe med oss herfra.</verse><verse id="8">Har vi mat og klær, skal vi la oss nøye med det.</verse><verse id="9">Men de som vil bli rike, faller i fristelser og snarer og mange slags dumme og skadelige lyster, som senker menneskene ned i undergang og fortapelse.</verse><verse id="10">For pengekjærhet er en rot til alt ondt. I sin lyst etter penger har noen fart vill i troen og har gjennomboret seg selv med mange piner.</verse><verse id="11">Men du, Guds menneske, fly bort fra alt dette! Og jag etter rettferdighet, gudsfrykt, tro, kjærlighet, tålmodighet og mildhet.</verse><verse id="12">Strid troens gode strid! Grip det evige liv som du ble kalt til - du som òg har avlagt den gode bekjennelsen for mange vitner!</verse><verse id="13">Jeg pålegger deg for Guds åsyn, han som gir alle ting liv, og for Kristus Jesus, som avla den gode bekjennelsen for Pontius Pilatus:</verse><verse id="14">Hold budet rent og ulastelig inntil vår Herre Jesu Kristi åpenbarelse,</verse><verse id="15">som den Salige og alene Mektige skal vise oss i sin tid, han som er kongenes konge og herrenes herre,</verse><verse id="16">han som alene har udødelighet og som bor i et lys dit ingen kan komme, han som ikke noe menneske har sett og heller ikke kan se. Ham tilhører ære og evig makt! Amen.</verse><verse id="17">Du skal pålegge dem som er rike i denne verden, at de ikke skal være overmodige, og heller ikke skal de sette sitt håp til den usikre rikdommen, men til Gud, han som rikelig gir oss alle ting til vårt bruk.</verse><verse id="18">De skal gjøre det gode, være rike på gode gjerninger, være gavmilde og gjerne dele med andre.</verse><verse id="19">Slik samler de seg en skatt og legger en god grunnvoll for fremtiden, for at de kan gripe det sanne livet.</verse><verse id="20">Timoteus, ta vare på det som er betrodd deg! Vend deg bort fra det vanhellige, tomme snakket og innvendingene fra den kunnskapen som med urette blir kalt så!</verse><verse id="21">Den har noen bekjent seg til, og har fart vill fra troen. - Nåden være med deg.</verse></chapter></book><book id="55" name="2 Timoteus" shortname="2ti"><chapter id="1"><verse id="1">Paulus, ved Guds vilje Kristi Jesu apostel til å forkynne løftet om livet i Kristus Jesus,</verse><verse id="2">- til Timoteus, min kjære sønn: Nåde, miskunn og fred fra Gud, vår Far, og Kristus Jesus, vår Herre!</verse><verse id="3">Jeg takker Gud, som jeg fra mine forfedre av tjener med en ren samvittighet, når jeg stadig minnes deg i bønnene mine, natt og dag.</verse><verse id="4">Når jeg minnes tårene dine, lengter jeg etter å se deg igjen, så jeg kan bli fylt med glede.</verse><verse id="5">For jeg er blitt minnet om din oppriktige tro, den som bodde først i din mormor Lois og i din mor Eunike, og som jeg er viss på også bor i deg.</verse><verse id="6">Derfor minner jeg deg om at du igjen opptenner den Guds nådegave som er i deg ved min håndspåleggelse.</verse><verse id="7">For Gud ga oss ikke feighets ånd, men krafts og kjærlighets og sindighets ånd.</verse><verse id="8">Skam deg derfor ikke ved vår Herres vitnesbyrd eller ved meg, hans fange, men lid ondt sammen med meg for evangeliet, i Guds kraft!</verse><verse id="9">Han er den som har frelst oss og kalt oss med et hellig kall. Han gjorde det ikke etter våre gjerninger, men etter sin egen rådslutning og nåde, den som han ga oss i Kristus Jesus fra evighet av.</verse><verse id="10">Nå er denne nåden blitt åpenbart ved vår frelser Jesu Kristi åpenbaring. Han har tilintetgjort døden og ført liv og uforgjengelighet fram i lyset ved evangeliet,</verse><verse id="11">og ved det er jeg satt til forkynner og apostel og lærer for hedninger.</verse><verse id="12">Derfor er det også jeg lider dette. Men jeg skammer meg ikke ved det. For jeg vet hvem jeg tror på, og jeg er viss på at han er mektig til å bevare det som er betrodd meg, til dagen kommer.</verse><verse id="13">Ha som forbilde de sunne ordene du har hørt av meg, i tro og kjærlighet i Kristus Jesus.</verse><verse id="14">Ta vare på den edle skatten som er betrodd deg, ved Den Hellige Ånd som bor i oss!</verse><verse id="15">Du vet dette at alle de i Asia har vendt seg fra meg, blant dem Fygelus og Hermogenes.</verse><verse id="16">Må Herren vise barmhjertighet mot Onesiforus’ hus, for han har mange ganger styrket meg, og ikke skammet seg over lenkene mine.</verse><verse id="17">Da han kom til Roma, gjorde han seg mye umak med å lete etter meg, og fant meg.</verse><verse id="18">Må Herren la ham finne miskunn hos Herren på den dagen! Hvor store tjenester han har gjort i Efesus, vet du best selv.</verse></chapter><chapter id="2"><verse id="1">Bli da du, min sønn, sterk ved nåden i Kristus Jesus!</verse><verse id="2">Det du har hørt av meg i mange vitners nærvær, overgi det til trofaste mennesker, som også er i stand til å lære andre.</verse><verse id="3">Lid ondt med meg som en god Kristi Jesu stridsmann!</verse><verse id="4">Ingen som gjør krigstjeneste, blander seg inn i dagliglivets sysler, for han vil gjøre sin hærfører til lags.</verse><verse id="5">Og den som kjemper på idrettsbanen, får ikke seierskransen uten at han følger reglene.</verse><verse id="6">Bonden som arbeider, skal først ha sin del av fruktene.</verse><verse id="7">Tenk over det jeg sier! For Herren skal gi deg forstand på alt.</verse><verse id="8">Kom Jesus Kristus i hu, han som er reist opp fra de døde, av Davids ætt, etter mitt evangelium.</verse><verse id="9">For dette evangelium er det jeg lider ondt, like til det å være lenket som en forbryter. Men Guds ord er ikke bundet.</verse><verse id="10">Derfor utholder jeg alt for de utvalgtes skyld, for at også de skal få frelsen i Kristus Jesus med evig herlighet.</verse><verse id="11">Det er et troverdig ord. For er vi døde sammen med ham, skal vi også leve sammen med ham.</verse><verse id="12">Holder vi ut, skal vi også herske sammen med ham. Fornekter vi, skal også han fornekte oss.</verse><verse id="13">Er vi troløse, så forblir han trofast. For han kan ikke fornekte seg selv.</verse><verse id="14">Dette skal du minne om. For Guds åsyn skal du pålegge dem at de ikke skal ligge i ordkrig, til ingen nytte, men til undergang for dem som hører på.</verse><verse id="15">Legg vinn på å kunne fremstille deg for Gud som en som holder prøve, en arbeider som ikke har noe å skamme seg over, en som deler sannhetens ord rett.</verse><verse id="16">Vend deg bort fra det vanhellige, tomme snakket, for de går bare videre og videre i ugudelighet.</verse><verse id="17">Deres ord vil ete om seg som villkjøtt. Blant dem er Hymeneus og Filetus.</verse><verse id="18">De har fart vill fra sannheten, for de sier at oppstandelsen alt har funnet sted, og hos noen river de ned troen.</verse><verse id="19">Men Guds faste grunnvoll står, og har dette seglet: Herren kjenner sine! - og: Hver den som nevner Herrens navn, skal avstå fra urett!</verse><verse id="20">I et stort hus er det ikke bare kar av gull og sølv, men også av tre og leire. Noen kar er til ærefullt bruk, andre til vanære.</verse><verse id="21">Den som nå har renset seg så han holder seg borte fra disse vanærens kar, blir selv et kar til ære, - helliget, nyttig for husbonden, satt i stand til all god gjerning.</verse><verse id="22">Fly fra ungdommens lyster! Og jag etter rettferdighet, tro, kjærlighet, fred med dem som påkaller Herren av et rent hjerte!</verse><verse id="23">Vis fra deg de tåpelige og uforstandige stridsspørsmålene! For du vet at de føder strid.</verse><verse id="24">Men en Herrens tjener må ikke ligge i strid, men være vennlig mot alle, i stand til å lære andre, villig til å tåle ondt.</verse><verse id="25">Med ydmykhet skal han tilrettevise dem som sier imot, om Gud da kunne gi dem omvendelse, så de kunne kjenne sannheten,</verse><verse id="26">og våkne opp av sin rus i djevelens snare, han som de er fanget av, så de må gjøre hans vilje.</verse></chapter><chapter id="3"><verse id="1">Men dette skal du vite, at i de siste dager skal det komme farlige tider.</verse><verse id="2">For menneskene skal da være egenkjærlige, pengekjære, skrytende, overmodige, spottende, ulydige mot foreldre, utakknemlige, uten aktelse for det hellige,</verse><verse id="3">uten naturlig kjærlighet, uforsonlige, baktalende, umåtelige, voldsomme, uten kjærlighet til det gode,</verse><verse id="4">svikefulle, oppfarende, oppblåste, slike som elsker sine lyster høyere enn Gud.</verse><verse id="5">De har skinn av gudsfrykt, men fornekter dens kraft. Slike skal du vende deg fra.</verse><verse id="6">Til dem hører også de som sniker seg inn i husene og fanger kvinnfolk som er nedtynget av synder og drives av mange slags lyster,</verse><verse id="7">som alltid vil lære, men aldri kan komme til sannhets erkjennelse.</verse><verse id="8">Som Jannes og Jambres sto Moses imot, slik står også disse sannheten imot. De er fordervet i sitt sinn og holder ikke mål i troen.</verse><verse id="9">Men de skal ikke ha mer fremgang, for deres dårskap skal bli åpenbar for alle, slik det også gikk med de to jeg nevnte.</verse><verse id="10">Men du har etterfulgt meg i lære, i livsførsel, i forsett, i tro, i tålmodighet, i kjærlighet, i utholdenhet,</verse><verse id="11">i forfølgelser, i lidelser - slike som møtte meg i Antiokia, Ikonium og Lystra, ja, alle slags forfølgelser som jeg har gjennomgått. Og Herren har fridd meg ut av dem alle.</verse><verse id="12">Og alle som vil leve gudfryktig i Kristus Jesus, skal bli forfulgt.</verse><verse id="13">Men onde mennesker og bedragere går fram til det verre. De fører vill og farer vill.</verse><verse id="14">Men bli du i det du har lært og er blitt overbevist om. Du vet jo hvem du har lært det av,</verse><verse id="15">og helt fra barndommen av kjenner du De hellige skrifter, som kan gjøre deg vis til frelse ved troen på Kristus Jesus.</verse><verse id="16">Hele Skriften er innåndet av Gud og nyttig til lærdom, til overbevisning, til rettledning, til opptuktelse i rettferdighet,</verse><verse id="17">for at Guds menneske kan være fullkomment, satt i stand til all god gjerning.</verse></chapter><chapter id="4"><verse id="1">Jeg vitner for Gud og Kristus Jesus, som skal dømme levende og døde, og ved hans komme og hans rike:</verse><verse id="2">Forkynn Ordet! Vær rede i tide og utide. Overbevis, irettesett og trøst, med all tålmodighet og lære.</verse><verse id="3">For det skal komme en tid da de ikke skal tåle den sunne lære, men etter sine egne lyster skal de ta seg lærere i mengdevis, etter som det klør i øret på dem.</verse><verse id="4">De skal vende øret bort fra sannheten, og vende seg til eventyr.</verse><verse id="5">Men vær du edru i alle ting. Lid ondt, gjør en evangelists gjerning, fullfør din tjeneste.</verse><verse id="6">For jeg blir alt ofret, og tiden for min bortgang forestår.</verse><verse id="7">Jeg har stridd den gode strid, fullendt løpet, bevart troen.</verse><verse id="8">Så ligger nå rettferdighetens krans rede for meg, den som Herren, den rettferdige dommer, skal gi meg på den dagen - ja, ikke bare meg, men alle som har elsket hans komme.</verse><verse id="9">Skynd deg å komme til meg snart!</verse><verse id="10">For Demas forlot meg, fordi han fikk kjærlighet til den nåværende verden, og reiste til Tessalonika. Kreskens har dratt til Galatia, Titus til Dalmatia.</verse><verse id="11">Bare Lukas er hos meg. Få tak i Markus og ta ham med deg, for han er til nytte for meg i tjenesten.</verse><verse id="12">Tykikus har jeg sendt til Efesus.</verse><verse id="13">Når du kommer, så ta med den kappen som jeg lot være igjen hos Karpus i Troas. Ta også med bøkene, særlig skinnbøkene.</verse><verse id="14">Kobbersmeden Aleksander har gjort meg mye ondt. Herren skal gjengjelde ham etter hans gjerninger.</verse><verse id="15">Ta deg i vare for ham, du også, for han gikk sterkt imot våre ord.</verse><verse id="16">Ved mitt første forsvar møtte ingen med meg, men alle forlot meg - må det ikke bli tilregnet dem!</verse><verse id="17">Men Herren sto hos meg og styrket meg, for at forkynnelsen skulle fullføres ved meg, og alle folkeslag få høre den. Og jeg ble fridd ut av løvens gap.</verse><verse id="18">Herren skal fri meg fra all ond gjerning, og frelse meg inn i sitt himmelske rike. Ham være æren i all evighet! Amen.</verse><verse id="19">Hils Priska og Akvilas og Onesiforus’ huslyd.</verse><verse id="20">Erastus ble igjen i Korint. Trofimus etterlot jeg i Milet fordi han var syk.</verse><verse id="21">Skynd deg å komme før vinteren! - Eubulus og Pudens og Linus og Klaudia og alle brødrene hilser deg.</verse><verse id="22">Herren være med din ånd! Nåden være med dere!</verse></chapter></book><book id="56" name="Titus" shortname="tit"><chapter id="1"><verse id="1">Paulus, Guds tjener og Jesu Kristi apostel til å føre Guds utvalgte til tro og til å kjenne den sannhet som hører til gudsfrykt,</verse><verse id="2">i håp om evig liv. Det har Gud, som ikke kan lyve, gitt løfte om fra evighet av.</verse><verse id="3">Og nå, til fastsatt tid, har han åpenbart sitt ord i den forkynnelsen som er betrodd meg etter befaling fra Gud, vår frelser.</verse><verse id="4">Til Titus, min ekte sønn i vår felles tro: Nåde og fred fra Gud, vår Far, og Kristus Jesus, vår frelser!</verse><verse id="5">Jeg lot deg bli igjen på Kreta for at du skulle ordne det som ennå sto igjen, og innsette eldste i hver by, slik jeg påla deg.</verse><verse id="6">En eldste må være ulastelig. Han må være én kvinnes mann og ha troende barn som ikke har ord på seg for utskeielser eller oppsetsighet.</verse><verse id="7">For en tilsynsmann må være ulastelig som Guds husholder, ikke egenrådig, ikke bråsint, ikke drikkfeldig, ikke voldsom, ikke lysten etter ussel vinning.</verse><verse id="8">Han må være gjestfri, glad i det gode, sindig, rettferdig, hellig, avholdende.</verse><verse id="9">Han må holde fast ved det troverdige ord i samsvar med læren, slik at han kan være i stand til både å formane ut fra den sunne lære, og til å gjendrive dem som sier imot.</verse><verse id="10">For det finnes mange gjenstridige, særlig blant dem av omskjærelsen, som farer med tomt snakk og fører folk vill.</verse><verse id="11">Dem bør en stoppe munnen på, for de fører ulykke over hele familier, ved å lære det de ikke bør, for ussel vinnings skyld.</verse><verse id="12">En av dem, en profet av deres eget folk, har sagt: Kretere er alltid løgnere, onde villdyr, dovne storetere.</verse><verse id="13">Dette vitnesbyrdet er sant. Derfor skal du tale dem strengt til rette for at de kan bli sunne i troen,</verse><verse id="14">og ikke gi seg av med jødiske eventyr og bud av mennesker som har vendt seg bort fra sannheten.</verse><verse id="15">Alt er rent for de rene. Men for dem som er urene og vantro, er ingenting rent, men både deres sinn og deres samvittighet er urene.</verse><verse id="16">De sier at de kjenner Gud, men de fornekter ham med sine gjerninger, for de er avskyelige og ulydige og udugelige til noen som helst god gjerning.</verse></chapter><chapter id="2"><verse id="1">Men tal du slik det sømmer seg for den sunne lære:</verse><verse id="2">Eldre menn skal være edruelige, verdige, sindige, sunne i troen, i kjærligheten, i tålmodigheten.</verse><verse id="3">Likeså skal eldre kvinner i sin ferd opptre slik som det sømmer seg for hellige. De skal ikke fare med sladder, heller ikke må de være henfalne til vin, men de må være lærere i det gode,</verse><verse id="4">slik at de kan lære de unge kvinnene til å elske sine menn og sine barn,</verse><verse id="5">til å være sindige, rene, huslige, gode, underordnet sine egne menn, for at Guds ord ikke skal bli spottet.</verse><verse id="6">Likeså skal du formane de unge mennene til å være sindige.</verse><verse id="7">Vis deg selv i alle ting som et forbilde i gode gjerninger, med uforfalsket lære, verdighet,</verse><verse id="8">sunn og ulastelig tale, så hver motstander må bli til skamme fordi han ikke har noe ondt å si om oss.</verse><verse id="9">Tjenere skal du formane til å være lydige mot sine egne herrer i alle ting, og rette seg etter dem uten å si imot.</verse><verse id="10">De må ikke stikke noe til seg, men vise all god troskap, så de i alt kan være en pryd for Guds, vår frelsers lære.</verse><verse id="11">For Guds nåde er åpenbart til frelse for alle mennesker.</verse><verse id="12">Den opptukter oss til å fornekte ugudelighet og de verdslige lystene, til å leve sedelig og rettferdig og gudfryktig i den verden som nå er,</verse><verse id="13">mens vi venter på det salige håp og åpenbaringen av den store Guds og vår frelser Jesu Kristi herlighet,</verse><verse id="14">han som ga seg selv for oss for å løse oss ut fra all lovløshet, og rense for seg selv et eiendomsfolk, som med iver gjør gode gjerninger.</verse><verse id="15">Tal dette, og forman og irettesett med all myndighet. La ingen forakte deg.</verse></chapter><chapter id="3"><verse id="1">Minn dem om å underordne seg under styremakter og myndigheter, være lydige, alltid ferdige til å gjøre godt,</verse><verse id="2">ikke spotte noen, ikke være stridslystne, men milde, og vise all ymykhet mot alle mennesker.</verse><verse id="3">For også vi var en gang uforstandige, ulydige, villfarende. Vi var treller under mange slags lyster og begjær. Vi levde i ondskap og misunnelse. Vi var forhatt og hatet hverandre.</verse><verse id="4">Men da Guds, vår frelsers godhet og kjærlighet til menneskene ble åpenbart,</verse><verse id="5">frelste han oss, ikke på grunn av rettferdige gjerninger som vi hadde gjort, men etter sin miskunn, ved badet til gjenfødelse og fornyelse ved Den Hellige Ånd,</verse><verse id="6">som han rikelig har utøst over oss ved Jesus Kristus, vår frelser,</verse><verse id="7">for at vi, rettferdiggjort ved hans nåde, skulle bli arvinger til det evige liv, som vi håper på.</verse><verse id="8">Det er et troverdig ord, og dette vil jeg at du skal innprente, for at de som tror på Gud, må legge vinn på å gjøre gode gjerninger. Dette er godt og nyttig for menneskene.</verse><verse id="9">Men tåpelige stridsspørsmål og ættetavler og stridigheter om spørsmål i loven skal du vise fra deg, for de er unyttige og meningsløse.</verse><verse id="10">Et menneske som farer med vranglære, skal du vise fra deg, etter at du har formant ham én gang og én gang til.</verse><verse id="11">For du vet at den som er slik, er forvendt og synder, dømt av seg selv.</verse><verse id="12">Når jeg sender Artemas eller Tykikus til deg, så skynd deg å komme til meg i Nikopolis, for der har jeg bestemt meg for å bli vinteren over.</verse><verse id="13">Gjør alt du kan for å utruste Zenas, den lovkyndige, og Apollos til reisen, så de ikke skal mangle noe.</verse><verse id="14">Også våre egne folk må lære å gjøre gode gjerninger, der det er behov for det, så de ikke skal være uten frukt.</verse><verse id="15">Alle som er hos meg, hilser deg. Hils dem som elsker oss i troen! Nåden være med dere alle!</verse></chapter></book><book id="57" name="Filemon" shortname="phm"><chapter id="1"><verse id="1">Paulus, Kristi Jesu fange, og vår bror Timoteus - til vår kjære venn og medarbeider Filemon,</verse><verse id="2">og til vår søster Appia, og til vår medstrider Arkippus, og til menigheten i ditt hus:</verse><verse id="3">Nåde være med dere og fred fra Gud, vår Far, og Herren Jesus Kristus!</verse><verse id="4">Jeg takker alltid Gud når jeg minnes deg i bønnene mine.</verse><verse id="5">For jeg hører om din kjærlighet og den tro som du har til Herren Jesus og til alle de hellige.</verse><verse id="6">Jeg ber om at deres samfunn med deg i troen må være virksomt ved innsikt i alt det gode vi har i Kristus.</verse><verse id="7">For jeg har fått stor glede og trøst ved din kjærlighet, fordi de helliges hjerter er blitt styrket ved deg, bror.</verse><verse id="8">Derfor, selv om jeg i Kristus med stor frimodighet kunne pålegge deg å gjøre det som er din plikt,</verse><verse id="9">så vil jeg heller be deg om dette, for kjærlighetens skyld. Slik som jeg er, den gamle Paulus, nå også Kristi Jesu fange,</verse><verse id="10">ber jeg deg for min sønn, Onesimus, som jeg har født her i mine lenker.</verse><verse id="11">Før var han unyttig for deg, men nå er han nyttig* både for deg og meg.</verse><verse id="12">Nå sender jeg ham tilbake til deg. Ta du imot han! Det er mitt eget hjerte.</verse><verse id="13">Jeg hadde ønsket å beholde ham her hos meg, slik at han i ditt sted kunne ha tjent meg mens jeg er i lenker for evangeliets skyld.</verse><verse id="14">Men uten ditt samtykke ville jeg ikke gjøre dette, så ikke din godhet skulle være som av tvang, men av fri vilje.</verse><verse id="15">Kanskje ble han nettopp derfor skilt fra deg for en stund, for at du kunne få ham igjen til evig eie -</verse><verse id="16">og da ikke lenger som trell, men som mer enn en trell: som en elsket bror. Slik er det i høy grad for meg, og hvor mye mer da for deg, både i kjødet og i Herren.</verse><verse id="17">Så sant du holder meg for din medbror i troen, så ta imot ham som meg selv!</verse><verse id="18">Har han gjort deg noen urett, eller er han deg noe skyldig, så skriv det på min regning!</verse><verse id="19">Jeg, Paulus, skriver med min egen hånd: Jeg skal betale det! - for ikke å si deg at du til og med skylder meg deg selv!</verse><verse id="20">Ja, bror! Måtte jeg nå ha nytte av deg i Herren! Gled mitt hjerte i Kristus.</verse><verse id="21">I tillit til din lydighet skriver jeg til deg. Jeg er viss på at du vil gjøre enda mer enn det jeg ber deg om.</verse><verse id="22">Og gjør dessuten i stand et gjesterom for meg! For jeg håper at jeg ved deres forbønn skal bli gitt tilbake til dere.</verse><verse id="23">Epafras, min medfange i Kristus Jesus, hilser deg.</verse><verse id="24">Det samme gjør medarbeiderne mine, Markus, Aristarkus, Demas og Lukas.</verse><verse id="25">Vår Herre Jesu Kristi nåde være med deres ånd.</verse></chapter></book><book id="58" name="Hebreerne" shortname="heb"><chapter id="1"><verse id="1">Mange ganger og på mange måter har Gud tidligere talt til fedrene gjennom profetene,</verse><verse id="2">men nå, i disse siste dager, har han talt til oss gjennom Sønnen. Ham har han innsatt som arving til alle ting. Ved ham har han også skapt verden.</verse><verse id="3">Han er avglansen av hans herlighet og avbildet av hans vesen, og han bærer alle ting ved sin krafts ord. Etter at han hadde fullført renselsen for våre synder, satte han seg ved Majestetens høyre hånd i det høye.</verse><verse id="4">Og han er blitt så meget større enn englene, som han har arvet et herligere navn fremfor dem.</verse><verse id="5">For til hvem av englene har han noen gang sagt: Du er min sønn, jeg har født deg i dag! - og et annet sted: Jeg vil være far for ham, og han skal være sønn for meg?</verse><verse id="6">Og når han så igjen fører den førstefødte inn i verden, sier han: Og alle Guds engler skal tilbe ham!</verse><verse id="7">Om englene sier han: Han gjør sine engler til vinder og sine tjenere til flammende ild.</verse><verse id="8">Men om Sønnen sier han: Din trone, Gud, står i all evighet, og rettferds stav er ditt rikes kongestav.</verse><verse id="9">Du elsket rettferd og hatet lovløshet. Derfor, Gud, har din Gud salvet deg med gledens olje fremfor dine medbrødre.</verse><verse id="10">Og: Du, Herre, la i begynnelsen jordens grunnvoll, og himlene er dine henders verk.</verse><verse id="11">De skal gå til grunne, men du forblir. De skal alle eldes som et klesplagg,</verse><verse id="12">som en kappe skal du rulle dem sammen, som et klesplagg skal de skiftes. Men du er den samme, og dine år tar aldri slutt.</verse><verse id="13">Men til hvem av englene har han noen gang sagt: Sett deg ved min høyre hånd, til jeg får lagt dine fiender til skammel for dine føtter!</verse><verse id="14">Er de ikke alle tjenende ånder, som sendes ut til tjeneste for deres skyld som skal arve frelse?</verse></chapter><chapter id="2"><verse id="1">Derfor må vi så mye mer holde fast på det vi har hørt, så vi ikke skal drive bort fra det.</verse><verse id="2">For når det ordet som ble talt gjennom engler, sto fast, og hver overtredelse og ulydighet fikk sin fortjente straff,</verse><verse id="3">hvordan skal vi da unnfly om vi ikke akter så stor en frelse? Denne frelsen, som først ble forkynt av Herren, ble stadfestet for oss av dem som hadde hørt ham.</verse><verse id="4">Og Gud selv vitnet med, både ved tegn og under og mange slags kraftige gjerninger, og ved å gi Den Hellige Ånd etter sin vilje.</verse><verse id="5">For det var ikke under engler han la den kommende verden, som vi taler om.</verse><verse id="6">Men det er en som et sted har vitnet: Hva er et menneske, at du husker på ham? Eller et menneskes sønn, at du ser til ham?</verse><verse id="7">For en kort tid stilte du ham lavere enn englene. Men med ære og herlighet kronte du ham, og satte ham over dine henders gjerninger.</verse><verse id="8">Alt la du under hans føtter. For da han la alt under ham, holdt han ikke noe tilbake som han ikke underla ham. Ennå ser vi ikke at alt er ham underlagt.</verse><verse id="9">Men han som for en kort tid var satt lavere enn englene, Jesus, ham ser vi kronet med herlighet og ære fordi han led døden, for at han ved Guds nåde skulle smake døden for alle.</verse><verse id="10">Da han førte mange barn til herlighet, sømmet det seg for ham, som alt er til for og alt er til ved, å fullende deres frelses høvding gjennom lidelser.</verse><verse id="11">For både han som helliggjør, og de som helliggjøres, er alle av én. Derfor skammer han seg ikke ved å kalle dem brødre.</verse><verse id="12">Han sier: Jeg vil kunngjøre ditt navn for mine brødre. Midt i menigheten vil jeg lovsynge deg.</verse><verse id="13">Og igjen: Jeg vil sette min lit til ham. Og igjen: Se, her er jeg og de barna Gud har gitt meg.</verse><verse id="14">Da nå barna har del i kjøtt og blod, fikk også han på samme vis del i det, for at han ved døden skulle gjøre til intet den som hadde dødens velde, det er djevelen,</verse><verse id="15">og fri alle dem som av frykt for døden var i trelldom hele sin livstid.</verse><verse id="16">For det er jo ikke engler han tar seg av, men Abrahams ætt tar han seg av.</verse><verse id="17">Derfor måtte han i alle ting bli sine brødre lik, for at han kunne bli en miskunnelig og trofast yppersteprest for Gud til å sone folkets synder.</verse><verse id="18">For ved at han selv har lidd og er blitt fristet, kan han komme dem til hjelp som blir fristet.</verse></chapter><chapter id="3"><verse id="1">Derfor, hellige brødre, dere som har fått del i et himmelsk kall: Gi akt på Jesus, den apostel og yppersteprest som vi bekjenner.</verse><verse id="2">Han var tro mot den som innsatte ham, likesom også Moses var tro i hele Guds hus.</verse><verse id="3">Men Jesus er større ære verd enn Moses, for han som bygger et hus, er jo større ære verd enn huset selv!</verse><verse id="4">Hvert hus er jo bygd av noen. Men den som har bygd alt, er Gud.</verse><verse id="5">Og vel var Moses tro som tjener i hele hans hus, for å vitne om det som skulle forkynnes.</verse><verse id="6">Men Kristus var tro som Sønn over hans hus. Og hans hus er vi, så sant vi like til enden holder fast ved frimodigheten og det håpet vi roser oss av.</verse><verse id="7">Derfor, som Den Hellige Ånd sier: I dag, om dere hører hans røst,</verse><verse id="8">da forherd ikke deres hjerter - som ved forbitrelsen, på fristelsesdagen i ørkenen,</verse><verse id="9">der deres fedre fristet meg ved å sette meg på prøve, enda de så mine gjerninger i førti år.</verse><verse id="10">Derfor ble jeg harm på denne slekten, og sa: Alltid farer de vill i sitt hjerte, de kjenner ikke mine veier.</verse><verse id="11">Så sverget jeg i min vrede: Nei, aldri skal de komme inn til min hvile!</verse><verse id="12">Se til, brødre, at det ikke hos noen av dere er et ondt og vantro hjerte, så han faller fra den levende Gud.</verse><verse id="13">Men forman hverandre hver dag, så lenge det heter i dag, for at ikke noen av dere skal forherdes ved syndens svik.</verse><verse id="14">For vi har fått del med Kristus, så sant vi inntil enden holder fast ved den første, fulle visshet.</verse><verse id="15">Når det blir sagt: I dag, om dere hører hans røst, da forherd ikke deres hjerter som ved forbitrelsen -</verse><verse id="16">hvem var det da som hørte, men likevel forbitret ham? Var det ikke alle de som dro ut fra Egypt, ledet av Moses?</verse><verse id="17">Og hvem var det han var harm på i førti år? Var det ikke på dem som hadde syndet, så deres kropper falt i ørkenen?</verse><verse id="18">Og om hvem var det han sverget at de ikke skulle komme inn til hans hvile? Var det ikke om dem som ikke hadde villet tro?</verse><verse id="19">Så ser vi da at det var på grunn av vantro de ikke kunne komme inn.</verse></chapter><chapter id="4"><verse id="1">La oss derfor ta oss i vare, så ikke noen av dere skal vise seg å være blitt liggende etter. For løftet om å komme inn til hans hvile, gjelder ennå.</verse><verse id="2">For det glade budskap er blitt forkynt for oss, likesom for dem. Men ordet som de hørte, ble til ingen nytte for dem, fordi det ikke ved troen var smeltet sammen med dem som hørte det.</verse><verse id="3">For det er vi som kommer inn til hvilen, vi som tror. Han sa jo: Så sverget jeg i min vrede: De skal ikke komme inn til min hvile! - Og dette til tross for at gjerningene var fullført fra verdens grunnvoll ble lagt.</verse><verse id="4">For et sted har han sagt om den sjuende dagen: Og Gud hvilte på den sjuende dagen fra alle sine gjerninger.</verse><verse id="5">Og på dette stedet igjen: Nei, de skal ikke komme inn til min hvile!</verse><verse id="6">Altså gjenstår det ennå for noen å komme inn til hvilen. Og de som først fikk høre det glade budskap, kom ikke inn på grunn av vantro.</verse><verse id="7">Derfor fastsetter han på ny en bestemt dag, idet han så lang tid etter sier gjennom David, slik som før er sagt: I dag, om dere hører hans røst, da forherd ikke deres hjerter!</verse><verse id="8">For hadde Josva ført dem inn til hvilen, da hadde ikke Gud senere talt om en annen dag.</verse><verse id="9">Så står det da en sabbatshvile tilbake for Guds folk.</verse><verse id="10">Den som kommer inn til hans hvile, får jo hvile fra sine gjerninger, likesom Gud fra sine.</verse><verse id="11">La oss da gjøre oss umak for å komme inn til denne hvilen, for at ikke noen skal falle etter samme eksempel på vantro.</verse><verse id="12">For Guds ord er levende og virksomt og skarpere enn noe tveegget sverd. Det trenger igjennom helt til det kløver sjel og ånd, ledd og marg, og dømmer hjertets tanker og råd.</verse><verse id="13">Og ingen skapning er skjult for ham. Alt ligger nakent og bart for hans øyne som vi skal stå til regnskap for.</verse><verse id="14">Da vi nå har så stor en yppersteprest, som er gått gjennom himlene, Jesus, Guds Sønn, så la oss holde fast ved bekjennelsen!</verse><verse id="15">For vi har ikke en yppersteprest som ikke kan ha medlidenhet med oss i vår skrøpelighet, men en som er prøvd i alt i likhet med oss, men uten synd.</verse><verse id="16">La oss derfor med frimodighet tre fram for nådens trone, for at vi kan få miskunn, og finne nåde til hjelp i rette tid.</verse></chapter><chapter id="5"><verse id="1">For enhver yppersteprest blir tatt ut blant mennesker og innsatt for mennesker til tjeneste for Gud, for å bære fram gaver og offer for synder.</verse><verse id="2">Han kan være medlidende med de uvitende og villfarne, siden også han selv er underlagt skrøpelighet,</verse><verse id="3">og derfor må bære fram syndoffer, ikke bare for folket, men også for seg selv.</verse><verse id="4">Og ingen tiltar seg selv denne æren, men han blir kalt av Gud, likesom Aron.</verse><verse id="5">Slik ga heller ikke Kristus seg selv den ære å bli yppersteprest, men han som sa til ham: Du er min Sønn, jeg har født deg i dag.</verse><verse id="6">Likeså sier han også på et annet sted: Du er prest til evig tid etter Melkisedeks vis.</verse><verse id="7">Han har i sitt kjøds dager, med sterkt skrik og tårer, båret fram bønner og nødrop til ham som kunne frelse ham fra døden. Og han ble bønnhørt for sin gudsfrykt.</verse><verse id="8">Enda han var Sønn, lærte han lydighet av det han led.</verse><verse id="9">Og da han var fullendt, ble han opphav til evig frelse for alle dem som er lydige mot ham,</verse><verse id="10">og han ble av Gud kalt yppersteprest etter Melkisedeks vis.</verse><verse id="11">Om dette har vi mye å si som også er vanskelig å forklare, fordi dere er blitt sløve til å høre.</verse><verse id="12">For skjønt dere etter tiden burde være lærere, trenger dere igjen at noen lærer dere de første grunnleggende ting i Guds ord. Dere er blitt slike som trenger til melk, ikke fast føde.</verse><verse id="13">For den som ennå får melk, er ukyndig i rettferds ord, han er jo et barn.</verse><verse id="14">Men fast føde er for de voksne, for dem som ved bruk har øvd sine sanser opp til å skille mellom godt og ondt.</verse></chapter><chapter id="6"><verse id="1">La oss derfor gå forbi barnelærdommen om Kristus, og gå videre mot det fullkomne, så vi ikke igjen legger grunnvoll med omvendelse fra døde gjerninger og tro på Gud,</verse><verse id="2">med lære om dåp og håndspåleggelse, oppstandelse fra de døde og evig dom.</verse><verse id="3">Og det vil vi gjøre, om Gud tillater det.</verse><verse id="4">For de som en gang er blitt opplyst, som har smakt den himmelske gave og har fått del i Den Hellige Ånd,</verse><verse id="5">og har smakt Guds gode ord og den kommende verdens krefter,</verse><verse id="6">og så faller fra, de kan umulig igjen fornyes til omvendelse, siden de på nytt korsfester Guds Sønn for seg og gjør ham offentlig til spott.</verse><verse id="7">For den jorden som drikker regnet som ofte faller på den, og bærer grøde til gagn for dem som den dyrkes for, får velsignelse fra Gud.</verse><verse id="8">Men bærer den torner og tistler, da er den unyttig og forbannelsen nær, og det ender med at den brennes.</verse><verse id="9">Men når det gjelder dere, våre kjære, så er vi overbevist om det som bedre er, og som hører til frelse, selv om vi taler slik.</verse><verse id="10">For Gud er ikke urettferdig, så han skulle glemme det verket dere har gjort, og den kjærligheten dere har vist mot hans navn, ved at dere har tjent de hellige og fortsatt gjør det.</verse><verse id="11">Men vi ønsker at hver og en av dere må vise den samme iver etter å ha den fulle visshet i håpet inntil enden,</verse><verse id="12">så dere ikke blir sløve, men følger etter dem som ved tro og tålmod arver løftene.</verse><verse id="13">For da Gud ga Abraham løftet, sverget han ved seg selv - han hadde jo ingen større å sverge ved -</verse><verse id="14">og sa: Sannelig, jeg vil rikt velsigne deg og gjøre din ætt tallrik!</verse><verse id="15">Og da han slik hadde ventet tålmodig, oppnådde han det som var lovt.</verse><verse id="16">Mennesker sverger jo ved den som er større, og for dem er eden en stadfestelse som gjør slutt på all motsigelse.</verse><verse id="17">Da Gud så ville vise løftets arvinger desto mer klart sin uforanderlige vilje, bekreftet han det med en ed,</verse><verse id="18">for at vi skulle ha en sterk trøst ved to uforanderlige ting, som utelukker at Gud kunne lyve - vi som har tatt vår tilflukt til å gripe det håpet som ligger foran oss.</verse><verse id="19">Dette har vi som et anker for sjelen, et som er trygt og fast og når inn til det innerste, bak forhenget,</verse><verse id="20">der Jesus gikk inn som forløper for oss, han som ble yppersteprest til evig tid etter Melkisedeks vis.</verse></chapter><chapter id="7"><verse id="1">Denne Melkisedek var konge i Salem og prest for den høyeste Gud. Det var han som gikk Abraham i møte og velsignet ham da han vendte tilbake etter seieren over kongene.</verse><verse id="2">Det er han som Abraham ga tiende av alt. Han er - når en tyder navnet - for det første rettferdighets konge. Dernest er han også Salems konge, det vil si: freds konge.</verse><verse id="3">Han er uten far og uten mor - uten ættetavle. Hans dager har ingen begynnelse og hans liv ingen ende, men han er gjort lik med Guds Sønn, og han er prest for alltid.</verse><verse id="4">Se hvor stor han er, denne som Abraham, patriarken, ga tiende av krigsbyttet.</verse><verse id="5">De av Levis sønner som får tjeneste som prester, har etter loven påbud om å ta tiende av folket, det vil si av sine brødre, enda disse nedstammer fra Abraham.</verse><verse id="6">Men Melkisedek, som ikke er av deres ætt, tok tiende av Abraham og velsignet ham som hadde fått løftene.</verse><verse id="7">Nå kan ingen nekte at det er den ringere som blir velsignet av den høyere.</verse><verse id="8">Og her er det dødelige mennesker som tar tiende, men der er det en som får det vitnesbyrdet at han lever.</verse><verse id="9">Og så å si: Gjennom Abraham er også Levi, han som ellers selv mottar tiende, blitt ilagt tiende!</verse><verse id="10">For han var ennå i sin fars lend da Melkisedek møtte ham.</verse><verse id="11">Dersom det nå hadde vært mulig å nå fullkommenhet ved det levittiske prestedømmet - som folket jo var lovbundet til - hvorfor var det da behov for at det skulle fremstå en annen prest etter Melkisedeks vis, og ikke en som ble kalt prest etter Arons vis?</verse><verse id="12">For dersom prestedømmet blir omskiftet, da skjer det jo nødvendigvis også en omskiftelse av loven.</verse><verse id="13">For han som dette blir sagt om, tilhørte en annen stamme, og ingen fra den stammen har hatt noe med altertjenesten å gjøre.</verse><verse id="14">For det er en kjent sak at vår Herre er runnet av Juda, og Moses har aldri sagt noe til den stammen om prestedømme.</verse><verse id="15">Og alt dette blir enda mer klart når det fremstår en annen prest, som er lik Melkisedek.</verse><verse id="16">Han er blitt prest, ikke etter en lov om legemlig avstamning, men ifølge et uforgjengelig livs kraft.</verse><verse id="17">Han får jo det vitnesbyrdet: Du er prest til evig tid etter Melkisedeks vis.</verse><verse id="18">Et tidligere bud blir altså gjort ugyldig, fordi det er svakt og unyttig.</verse><verse id="19">Loven førte jo ikke noe til fullkommenhet. Men et bedre håp blir ført inn, og ved det kan vi nærme oss Gud.</verse><verse id="20">Og dette skjedde ikke uten ed. For de andre er blitt prester uten ed,</verse><verse id="21">men han er blitt det ved ed fra ham som sier til ham: Herren sverget, og han skal ikke angre det: Du er prest til evig tid etter Melkisedeks vis.</verse><verse id="22">Derfor er det også en så meget bedre pakt, den som Jesus er blitt garantist for.</verse><verse id="23">Og av disse andre prestene er det blitt mange, på grunn av at de ved døden hindres fra å fortsette.</verse><verse id="24">Men han har et prestedømme som ikke kan forandres, fordi han blir ved til evig tid.</verse><verse id="25">Derfor kan han også fullkomment frelse dem som kommer til Gud ved ham, da han alltid lever for å gå i forbønn for dem.</verse><verse id="26">For en slik yppersteprest var det vi måtte ha - hellig, uskyldig, ren, skilt fra syndere og opphøyet over himlene,</verse><verse id="27">en som ikke daglig trenger til, lik yppersteprestene, å bære fram offer, først for sine egne synder og deretter for folkets. For det gjorde han én gang for alle da han ofret seg selv.</verse><verse id="28">For loven innsetter skrøpelige mennesker som yppersteprester. Men edens ord, som kom etter loven, innsetter Sønnen, han som er blitt fullendt for all evighet.</verse></chapter><chapter id="8"><verse id="1">Men en hovedsak ved det vi her taler om, er dette: Vi har en slik yppersteprest som satte seg ved høyre side av Majestetens trone i himlene,</verse><verse id="2">en som gjør prestetjeneste ved helligdommen, det sanne tabernakel, som Herren har reist, og ikke et menneske.</verse><verse id="3">For hver yppersteprest blir innsatt for å bære fram gaver og offer. Derfor er det nødvendig at også han har noe å bære fram.</verse><verse id="4">Dersom han nå hadde vært på jorden, da hadde han ikke vært prest, for der finnes andre som etter loven bærer fram offergavene.</verse><verse id="5">De gjør tjeneste ved en helligdom som er et avbilde og en skygge av den himmelske, slik som Moses fikk beskjed om da han skulle bygge tabernaklet: Se til at du gjør alt etter det bildet som ble vist deg på fjellet!</verse><verse id="6">Men nå har Kristus fått en så mye bedre prestetjeneste, likesom han også er mellommann for en bedre pakt, som er lovfestet på bedre løfter.</verse><verse id="7">For hadde den første pakt vært uten mangel, så hadde det ikke vært grunn til å søke plass for en annen.</verse><verse id="8">For det er nedsettende ord Gud taler til dem når han sier: Se, dager kommer, sier Herren, da jeg vil opprette en ny pakt med Israels hus og med Judas hus.</verse><verse id="9">Det skal ikke være en pakt som den jeg gjorde med deres fedre på den dagen da jeg tok dem ved hånden for å føre dem ut av landet Egypt. For de ble ikke i min pakt, og jeg brydde meg ikke om dem, sier Herren.</verse><verse id="10">For dette er den pakten jeg vil opprette med Israels hus etter disse dager, sier Herren: Jeg vil gi mine lover i deres sinn og skrive dem i deres hjerter. Og jeg vil være deres Gud, og de skal være mitt folk.</verse><verse id="11">Og ingen skal lære sin landsmann, og heller ikke noen sin bror, og si: Kjenn Herren! For de skal alle kjenne meg, fra den minste til den største blant dem.</verse><verse id="12">For jeg vil være nådig overfor den urett de har gjort, og ikke lenger minnes deres synder.</verse><verse id="13">Når han taler om en ny pakt, har han dermed erklært at den første er foreldet. Men det som blir foreldet og gammelt, er nær ved å bli borte.</verse></chapter><chapter id="9"><verse id="1">Nå hadde jo også den første pakt sine forskrifter for gudstjenesten, og den hadde sin jordiske helligdom.</verse><verse id="2">For det var reist et telt, det forreste, og i dette var både lysestaken og bordet og skuebrødene. Det blir kalt Det hellige.</verse><verse id="3">Men bak det andre forhenget var det et telt som blir kalt Det aller helligste,</verse><verse id="4">som hadde et røkofferalter av gull og paktens ark, som var helt kledd med gull. Den inneholdt en gullkrukke med manna og Arons stav, som hadde blomstret, og paktens tavler.</verse><verse id="5">Over arken var herlighetens kjeruber, som skygget over nådestolen. Om disse ting skal vi ikke nå tale i enkeltheter.</verse><verse id="6">Da nå dette er slik innrettet, går prestene alltid inn i det forreste teltet når de utfører sin tjeneste.</verse><verse id="7">Men i det andre teltet går bare ypperstepresten inn, én gang om året, og da ikke uten blod, som han bærer fram for seg selv og for folkets forseelser.</verse><verse id="8">Med dette gir Den Hellige Ånd til kjenne at veien til helligdommen ennå ikke er blitt åpenbart så lenge det forreste teltet ennå står.</verse><verse id="9">Dette er et bilde inntil den nåværende tid. I samsvar med dette blir det så båret fram både gaver og offer, som ikke makter å gjøre den som tjener Gud, fullkommen etter samvittigheten.</verse><verse id="10">Sammen med bud om mat og drikke og forskjellige renselsesbad er dette kjødelige forskrifter som er pålagt inntil den tid da alt skulle settes i rette skikk.</verse><verse id="11">Men da Kristus kom som yppersteprest for de goder som skulle komme, gikk han gjennom det teltet som er større og mer fullkomment, som ikke er gjort med hender - det vil si: som ikke er av denne skapning.</verse><verse id="12">Ikke med blod av bukker og kalver, men med sitt eget blod gikk han inn i helligdommen én gang for alle, og fant en evig forløsning.</verse><verse id="13">For så sant blodet av bukker og okser, og asken av en kvige, helliger til kjødets renhet når det blir stenket på dem som er urene,</verse><verse id="14">hvor mye mer skal da Kristi blod - han som i kraft av en evig Ånd bar seg selv fram for Gud som et lyteløst offer - rense vår samvittighet fra døde gjerninger så vi kan tjene den levende Gud!</verse><verse id="15">Derfor er han mellommann for en ny pakt, for at de som er kalt, skal få den evige arven som var lovt, etter at det har funnet sted en død til forløsning fra overtredelsene under den første pakt.</verse><verse id="16">For når det gjelder et testamente, er det nødvendig at det blir godtgjort at den som har opprettet det, er død.</verse><verse id="17">For et testamente blir først gyldig når han dør, siden det aldri trer i kraft så lenge den som opprettet det, er i live.</verse><verse id="18">Derfor ble heller ikke den første pakt innviet uten blod.</verse><verse id="19">For da Moses hadde kunngjort for hele folket alle budene som står i loven, tok han blodet av kalvene og bukkene, sammen med vann, skarlagenrød ull og isop, og stenket både på selve boken og på folket,</verse><verse id="20">og sa: Dette er paktens blod, den pakten som Gud har opprettet for dere.</verse><verse id="21">På samme måte stenket han også blod på teltet og på alle kar som blir brukt ved gudstjenesten.</verse><verse id="22">Etter loven blir nesten alt renset med blod. Og uten at blod blir utgytt, blir ikke synd tilgitt.</verse><verse id="23">Det er altså nødvendig at avbildene av de himmelske ting blir renset ved slikt, men selve de himmelske ting må bli renset ved bedre offer enn disse.</verse><verse id="24">For Kristus gikk ikke inn i en helligdom som var gjort med hender og bare er et bilde av den sanne helligdommen. Han gikk inn i selve himmelen for nå å åpenbares for Guds åsyn for vår skyld.</verse><verse id="25">Heller ikke gikk han inn der for å ofre seg selv flere ganger, slik ypperstepresten hvert år går inn i helligdommen med fremmed blod.</verse><verse id="26">I så fall måtte han ha lidd mange ganger fra verden ble grunnlagt. Men nå er han blitt åpenbart én gang ved tidenes ende for å ta bort synden ved sitt offer.</verse><verse id="27">Og likesom det er menneskenes lodd én gang å dø, og deretter dom,</verse><verse id="28">så skal og Kristus, etter å være ofret én gang for å ta bort manges synder, annen gang vise seg, ikke for syndens skyld, men til frelse for dem som venter på ham.</verse></chapter><chapter id="10"><verse id="1">For loven har bare en skygge av de goder som skulle komme, ikke tingenes virkelige skikkelse. Derfor kan ikke loven, ved de ofrene som hvert år blir båret fram, gjøre dem fullkomne som kommer fram med dem.</verse><verse id="2">Ellers hadde de jo sluttet med å ofre. For de som ofret, ville da ikke lenger ha synder på samvittigheten etter at de én gang var blitt renset.</verse><verse id="3">Men ved ofrene kommer det hvert år en påminnelse om synder.</verse><verse id="4">For det er umulig at blod av okser og bukker kan bære bort synder.</verse><verse id="5">Derfor sier han når han trer inn i verden: Offer og gave ville du ikke ha, men et legeme dannet du for meg.</verse><verse id="6">Brennoffer og syndoffer hadde du ikke lyst til.</verse><verse id="7">Da sa jeg: Se, jeg kommer - i bokrullen er det skrevet om meg - for å gjøre din vilje, Gud.</verse><verse id="8">Først sier han altså: Offer og gaver og brennoffer og syndoffer ville du ikke ha, og hadde du ikke lyst til - enda disse blir båret fram etter loven.</verse><verse id="9">Deretter sier han: Se, jeg kommer for å gjøre din vilje. Han tar bort det første, for å la det andre stå fast.</verse><verse id="10">Ved denne viljen er vi blitt helliget ved at Jesu Kristi legeme ble ofret én gang for alle.</verse><verse id="11">Og hver prest står daglig og gjør tjeneste og bærer mange ganger fram de samme ofrene, de som aldri kan bære bort synder.</verse><verse id="12">Men Jesus har båret fram ett eneste offer for synder, og har deretter for alltid satt seg ved Guds høyre hånd.</verse><verse id="13">Nå venter han bare på at hans fiender skal bli lagt til skammel for hans føtter.</verse><verse id="14">For med ett offer har han for alltid gjort dem fullkomne som blir helliget.</verse><verse id="15">Det vitner også Den Hellige Ånd for oss. For etter at han har sagt:</verse><verse id="16">Dette er den pakten jeg vil opprette med dem etter disse dager - så sier Herren: Jeg vil gi mine lover i deres hjerter og skrive dem i deres sinn,</verse><verse id="17">og deres synder og deres lovovertredelser vil jeg ikke lenger minnes.</verse><verse id="18">Men der det er forlatelse for syndene, trenges ikke lenger noe offer for synd.</verse><verse id="19">Brødre, vi har altså i Jesu blod frimodighet til å gå inn i helligdommen.</verse><verse id="20">Til den har han innviet for oss en ny og levende vei gjennom forhenget, det er hans kjød.</verse><verse id="21">Og vi har en stor prest over Guds hus.</verse><verse id="22">Så la oss da tre fram med sannferdig hjerte i troens fulle visshet, med hjertet renset fra en ond samvittighet og med legemet badet i rent vann.</verse><verse id="23">La oss holde urokkelig fast ved bekjennelsen av vårt håp, for han er trofast som ga løftet.</verse><verse id="24">Og la oss gi akt på hverandre, så vi oppgløder hverandre til kjærlighet og gode gjerninger,</verse><verse id="25">og la oss ikke holde oss borte fra vår egen forsamling, slik noen har for vane, men la oss formane hverandre, og det så mye mer som dere ser at dagen nærmer seg.</verse><verse id="26">For dersom vi synder med vilje etter at vi har lært sannheten å kjenne, da er det ikke lenger tilbake noe offer for synder,</verse><verse id="27">men bare en forferdelig gru for dom, og en nidkjærhetens brann som skal fortære de gjenstridige.</verse><verse id="28">Har noen brutt Mose lov, da dør han uten barmhjertighet på to eller tre vitners ord.</verse><verse id="29">Hvor meget verre straff tror dere da den skal aktes verd, som har trådt Guds Sønn under føtter og foraktet paktens blod, det som han ble helliget ved, og har spottet nådens Ånd?</verse><verse id="30">Vi kjenner jo ham som har sagt: Meg hører hevnen til, jeg vil gjengjelde! - Og et annet sted: Herren skal dømme sitt folk.</verse><verse id="31">Det er forferdelig å falle i den levende Guds hender!</verse><verse id="32">Men tenk nå tilbake på den første tiden - den gang dere var blitt opplyst, og så utholdt stor kamp og lidelse.</verse><verse id="33">Dels ble dere selv gjort til et skuespill ved spott og trengsler, dels sto dere sammen med dem som fikk gjennomgå dette.</verse><verse id="34">For også fangene hadde dere medlidenhet med. Og dere fant dere med glede i at eiendelene deres ble røvet fra dere, for dere visste at dere hadde en bedre eiendom, som varer ved.</verse><verse id="35">Kast derfor ikke bort deres frimodighet, som har stor lønn!</verse><verse id="36">For dere trenger til tålmodighet, for at dere kan oppnå det som er lovt, etter at dere har gjort Guds vilje.</verse><verse id="37">For ennå er det bare en ganske liten stund igjen, så kommer han som komme skal, og han skal ikke dryge.</verse><verse id="38">Men den rettferdige av tro, skal leve. Og dersom han unndrar seg, har min sjel ikke behag i ham.</verse><verse id="39">Men vi er ikke blant dem som unndrar seg og går fortapt, vi er av dem som tror til sjelens frelse.</verse></chapter><chapter id="11"><verse id="1">Men tro er full visshet om det en håper, overbevisning om ting en ikke ser.</verse><verse id="2">For på grunn av den fikk de gamle godt vitnesbyrd.</verse><verse id="3">Ved tro skjønner vi at verden er skapt ved Guds ord, så det en kan se, ikke er blitt til av det synlige.</verse><verse id="4">Ved tro bar Abel fram for Gud et bedre offer enn Kain. Ved den fikk han vitnesbyrd om at han var rettferdig, for Gud vitnet om hans gaver. Og ved sin tro taler han ennå etter sin død.</verse><verse id="5">Ved tro ble Enok rykket bort, så han ikke skulle se døden. Han ble ikke funnet, fordi Gud hadde rykket ham bort. For før han ble rykket bort, fikk han det vitnesbyrdet at Gud hadde behag i ham.</verse><verse id="6">Men uten tro er det umulig å være til behag for Gud. For den som trer fram for Gud, må tro at han er til, og at han lønner dem som søker ham.</verse><verse id="7">Ved tro bygde Noah, i hellig frykt, en ark til frelse for sin husstand, etter at han var blitt varslet av Gud om det som ennå ikke var sett. Ved den fordømte han verden, og ble arving til rettferdigheten av tro.</verse><verse id="8">Ved tro var Abraham lydig da han ble kalt, så han dro ut til det stedet han skulle få til arv. Og han dro av sted uten å vite hvor han skulle komme.</verse><verse id="9">Ved tro levde han i løftets land som i et fremmed land. Han bodde i telt sammen med Isak og Jakob, som var medarvinger til det samme løftet.</verse><verse id="10">For han ventet på byen med de faste grunnvollene, den som har Gud til byggmester og skaper.</verse><verse id="11">Ved tro fikk også Sara kraft til å bli mor for en ætt, og det til tross for sin høye alder. For hun aktet ham trofast som hadde gitt løftet.</verse><verse id="12">Derfor kom det også fra én - og det fra en utlevd - en slekt så tallrik som stjernene på himmelen og som sanden ved havets bredd, som ikke kan telles.</verse><verse id="13">I tro døde alle disse uten at de hadde oppnådd det som var lovt. Men de hadde sett det langt borte, og hilste det. Og de bekjente at de var fremmede og utlendinger på jorden.</verse><verse id="14">For de som sier slikt, gir derved til kjenne at de søker et fedreland.</verse><verse id="15">Hvis det var landet de dro ut fra, de tenkte på, så hadde de hatt tid til å vende tilbake.</verse><verse id="16">Men nå er det et bedre land de lengter etter, det himmelske. Derfor skammer ikke Gud seg over dem, ved å bli kalt deres Gud. For han har gjort en by ferdig til dem.</verse><verse id="17">Ved tro bar Abraham fram Isak som offer da han ble satt på prøve. Ja, han som hadde fått løftene, bar fram sin enbårne sønn,</verse><verse id="18">enda det var blitt sagt til ham: I Isak skal det nevnes deg en ætt.</verse><verse id="19">Han tenkte at Gud også er mektig til å reise opp fra de døde. Han fikk ham også tilbake derfra, som et forbilde.</verse><verse id="20">Ved tro var det også Isak velsignet Jakob og Esau, med syn på det som skulle komme.</verse><verse id="21">Ved tro velsignet den døende Jakob hver av Josefs sønner. Og han tilba, bøyd over knappen på sin stav.</verse><verse id="22">Ved tro tenkte Josef, før han døde, på Israels barns utgang, og han ga forskrifter om hva de skulle gjøre med hans ben.</verse><verse id="23">Ved tro holdt Moses’ foreldre barnet skjult i tre måneder etter hans fødsel. For de så at han var så fagert et barn, og de fryktet ikke for kongens bud.</verse><verse id="24">Ved tro nektet Moses, da han var blitt stor, å kalles sønn av faraos datter.</verse><verse id="25">Han valgte heller å lide ondt sammen med Guds folk enn å ha en kortvarig nytelse av synden.</verse><verse id="26">Han aktet Kristi vanære for en større rikdom enn skattene i Egypt, for han så fram til lønnen.</verse><verse id="27">Ved tro forlot han Egypt uten å frykte for kongens vrede. For han holdt ut som om han så den usynlige.</verse><verse id="28">Ved tro holdt han påsken med blodstrykningen, for at ikke ødeleggeren skulle røre deres førstefødte.</verse><verse id="29">Ved tro gikk de gjennom Rødehavet som over tørt land. Men da egypterne prøvde på det, druknet de.</verse><verse id="30">Ved tro falt Jerikos murer, da israelittene hadde gått omkring dem i sju dager.</verse><verse id="31">Ved tro unngikk horkvinnen Rahab å gå til grunne sammen med de vantro, fordi hun tok imot speiderne med fred.</verse><verse id="32">Og hvorfor taler jeg lenger? Tiden ville ikke strekke til om jeg skulle fortelle om Gideon, Barak, Samson, Jefta, David og Samuel og profetene.</verse><verse id="33">Ved tro seiret de over kongeriker, håndhevet rettferdighet, fikk løfter oppfylt, stoppet gapet på løver,</verse><verse id="34">slokket ildens kraft, slapp unna sverdets egg, fikk styrke etter sykdom, ble veldige i krig, fikk fienders hærer til å vike.</verse><verse id="35">Kvinner fikk sine døde igjen ved oppstandelse, men andre ble pint til døde uten å ta imot utløsning, for at de kunne få del i en bedre oppstandelse.</verse><verse id="36">Andre igjen måtte tåle hån og hudstrykning, ja, lenker og fengsel.</verse><verse id="37">De ble steinet, gjennomsaget, fristet. De døde for sverd. De flakket omkring i saueskinn og geiteskinn, de led nød, hadde trengsel og fikk hard medfart.</verse><verse id="38">Verden var dem ikke verd. De streifet omkring i ødemarker og fjelltrakter, og holdt til i grotter og jordhuler.</verse><verse id="39">Og enda alle disse fikk vitnesbyrd for sin tro, oppnådde de ikke det som var lovt.</verse><verse id="40">For Gud hadde på forhånd utsett noe bedre for oss, for at de ikke skulle nå fullendelsen uten oss.</verse></chapter><chapter id="12"><verse id="1">Så la oss derfor, da vi har en så stor sky av vitner omkring oss, legge av alt som tynger, og synden som henger så fast ved oss, og løpe med tålmodighet i den kampen vi har foran oss,</verse><verse id="2">med blikket festet på Jesus, han som er troens opphavsmann og fullender. For å oppnå den gleden som ventet ham, led han tålmodig korset, uten å akte vanæren, og har nå satt seg på høyre side av Guds trone.</verse><verse id="3">Ja, gi akt på ham som utholdt en slik motstand fra syndere, for at dere ikke skal gå trett i deres sjeler og bli motløse.</verse><verse id="4">Ennå har dere ikke gjort motstand like til blodet i deres kamp mot synden.</verse><verse id="5">Og dere har glemt den formaningen som taler til dere som til barn: Min sønn! forakt ikke Herrens tukt, og mist ikke motet når du blir refset av ham.</verse><verse id="6">For den Herren elsker, den tukter han, og han hudstryker hver sønn som han tar seg av.</verse><verse id="7">Det er for tuktens skyld dere tåler lidelser. Gud handler med dere som med sønner. For hvem er vel den sønn som hans far ikke tukter?</verse><verse id="8">Men hvis dere er uten tukt, som alle har fått sin del av, da er dere uekte barn, og ikke sønner.</verse><verse id="9">Dessuten: Vi hadde våre jordiske fedre til å tukte oss, og vi hadde ærefrykt for dem. Skal vi da ikke mye mer bøye oss for åndenes Far, så vi kan leve?</verse><verse id="10">For de tuktet oss jo bare for en kort tid slik som de fant det rett og riktig. Men han tukter oss til vårt gagn, for at vi skal få del i hans hellighet.</verse><verse id="11">All tukt synes vel, mens den står på, ikke å være til glede, men til sorg. Men siden gir den dem som ved dette er blitt oppøvd, rettferdighets salige frukt.</verse><verse id="12">Rett derfor opp de slappe hender og de svake knær!</verse><verse id="13">La deres føtter gå på rette veier, så det halte ikke vris av ledd, men heller blir helbredet.</verse><verse id="14">Jag etter fred med alle, og etter helliggjørelse. For uten helliggjørelse skal ingen se Herren.</verse><verse id="15">Se til at ikke noen forspiller Guds nåde. La ingen bitter rot få vokse opp og volde skade, så mange blir smittet av den.</verse><verse id="16">Se til at ikke noen er utuktig eller verdslig som Esau, han som solgte sin førstefødselsrett for et eneste måltid mat.</verse><verse id="17">Dere vet jo at da han senere ville arve velsignelsen, ble han avvist, enda han søkte den med tårer, for han fant ikke rom for omvendelse.</verse><verse id="18">For dere er ikke kommet til et fjell som en kan føle på, til flammende ild og skyer, mørke og storm,</verse><verse id="19">til basunlyd og en røst som talte slik at de som hørte den, ba om at det ikke måtte bli talt mer til dem.</verse><verse id="20">For de kunne ikke utholde den befalingen som ble gitt: Om det så er et dyr som berører fjellet, skal det steines!</verse><verse id="21">Og så fryktelig var synet, at Moses sa: Jeg er slått av redsel og skjelver.</verse><verse id="22">Men dere er kommet til Sions berg, til den levende Guds by, det himmelske Jerusalem, til englenes myriader, til høytidsskaren</verse><verse id="23">og menigheten av de førstefødte som er oppskrevet i himlene, til en dommer som er alles Gud, og til de fullendte rettferdiges ånder,</verse><verse id="24">til Jesus, mellommannen for en ny pakt, og til bestenkningens blod som taler bedre enn Abels blod.</verse><verse id="25">Se til at dere ikke avviser ham som taler! For unnslapp ikke de som avviste ham som talte på jorden, hvor meget mindre skal da vi unnslippe om vi vender oss fra ham som taler fra himmelen.</verse><verse id="26">Hans røst rystet den gang jorden. Men nå har han lovt, og sagt: Enda en gang vil jeg ryste, ikke bare jorden, men også himmelen.</verse><verse id="27">Men dette ordet: enda en gang, gir til kjenne at de ting som rystes, skal bli tatt bort. For de er jo skapte ting. Og så skal det som ikke kan rokkes, bli stående.</verse><verse id="28">Da vi altså får et rike som ikke kan rystes, så la oss være takknemlige og derved tjene Gud til hans behag, med blygsel og ærefrykt.</verse><verse id="29">For vår Gud er en fortærende ild.</verse></chapter><chapter id="13"><verse id="1">La broderkjærligheten vare ved!</verse><verse id="2">Glem ikke gjestfrihet! For ved den har noen hatt engler til gjester uten å vite det.</verse><verse id="3">Husk på dem som er i fengsel, som om dere var fanger sammen med dem, likeså dem som blir mishandlet, for dere er jo selv i legemet!</verse><verse id="4">La ekteskapet holdes i ære av alle, og ektesengen være usmittet! For Gud skal dømme dem som driver hor og bryter ekteskapet.</verse><verse id="5">La deres ferd være fri for pengekjærhet, så dere er fornøyd med det dere har. For han har sagt: Jeg skal ikke slippe deg og ikke forlate deg.</verse><verse id="6">Derfor kan vi tillitsfullt si: Herren er min hjelper, jeg skal ikke frykte. Hva kan et menneske gjøre meg?</verse><verse id="7">Husk veilederne deres, de som har talt Guds ord til dere! Legg merke til den utgangen deres livsferd fikk, og følg etter dem i deres tro.</verse><verse id="8">Jesus Kristus er i går og i dag den samme, ja, til evig tid.</verse><verse id="9">La dere ikke føre på avveier ved mange slags forskjellige og fremmede lærdommer. For det er godt at hjertet blir styrket ved nåden, ikke ved mat, som ikke har vært til noen nytte for dem som har gitt seg av med det.</verse><verse id="10">Vi har et alter som de ikke har rett til å ete av, de som tjener ved teltet.</verse><verse id="11">For offerdyrenes blod blir båret inn i helligdommen av ypperstepresten til soning for synd, men kroppene deres blir oppbrent utenfor leiren.</verse><verse id="12">Derfor led også Jesus utenfor porten, for å hellige folket ved sitt eget blod.</verse><verse id="13">La oss da gå ut til ham utenfor leiren og bære hans vanære!</verse><verse id="14">For vi har ikke her en by som forblir, men søker den som kommer.</verse><verse id="15">La oss derfor ved ham alltid bære fram lovprisningsoffer til Gud, det er: frukt av lepper som priser hans navn.</verse><verse id="16">Men glem ikke å gjøre godt og dele med andre. For slike offer er til behag for Gud.</verse><verse id="17">Vær lydige mot veilederne deres og rett dere etter dem. For de våker over deres sjeler, og skal avlegge regnskap for det. Se til at de kan gjøre det med glede og uten sukk, for ellers vil det ikke være til gagn for dere.</verse><verse id="18">Be for oss! For vi trøster oss til at vi har en god samvittighet, og ønsker å gå rett fram i alle ting.</verse><verse id="19">Jeg ber dere på en særlig måte om å gjøre dette, for at jeg så meget snarere må bli gitt tilbake til dere.</verse><verse id="20">Men fredens Gud, han som i kraft av en evig pakts blod førte fårenes store hyrde, vår Herre Jesus, opp fra de døde,</verse><verse id="21">må han gjøre dere dyktige til alt godt, så dere kan gjøre hans vilje, ved at han virker i oss ved Jesus Kristus det som er godt i hans øyne. Ham tilhører æren i all evighet! Amen.</verse><verse id="22">Jeg ber dere, brødre: Ta dette formaningens ord vel opp! Jeg har jo bare skrevet til dere i all korthet.</verse><verse id="23">Dere skal vite at vår bror Timoteus er løslatt. Hvis han kommer snart, skal jeg besøke dere sammen med ham.</verse><verse id="24">Hils deres veiledere og alle de hellige! De fra Italia hilser dere.</verse><verse id="25">Nåden være med dere alle!</verse></chapter></book><book id="59" name="Jakob" shortname="jas"><chapter id="1"><verse id="1">Jakob, Guds og Herren Jesu Kristi tjener, hilser de tolv stammene som er spredt omkring i landene.</verse><verse id="2">Mine brødre, akt det for bare glede når dere kommer i mange slags prøvelser.</verse><verse id="3">For dere vet at når troen blir prøvd, virker det tålmodighet.</verse><verse id="4">Men tålmodigheten må føre til fullkommen gjerning, så dere kan være fullkomne og hele, og ikke komme til kort i noe.</verse><verse id="5">Men om noen av dere mangler visdom, da må han be til Gud - for Gud gir alle, villig og uten bebreidelse - og så skal han få den.</verse><verse id="6">Men han må be i tro, uten å tvile. For den som tviler, ligner en bølge på havet, som drives og kastes av vinden.</verse><verse id="7">Ikke må et slikt menneske vente å få noe av Herren,</verse><verse id="8">slik en tvesinnet mann, ustø på alle sine veier.</verse><verse id="9">Den ringe bror skal rose seg av sin høyhet,</verse><verse id="10">men den rike av sin ringhet, for han skal forgå som blomsten på gresset.</verse><verse id="11">For solen stiger med sin brennende hete, gresset visner, blomsten faller av, og dens skjønnhet blir til intet. Slik skal også den rike visne bort på sine veier.</verse><verse id="12">Salig er den mann som holder ut i fristelse. For når han har stått sin prøve, skal han få livets krone, som er lovt dem som elsker ham.</verse><verse id="13">Ingen som blir fristet, må si: Det er Gud som frister meg! For Gud blir ikke fristet av det onde, og selv frister han ingen.</verse><verse id="14">Men enhver som blir fristet, dras og lokkes av sin egen lyst.</verse><verse id="15">Når så lysten har unnfanget, føder den synd. Men når synden er fullmoden, føder den død.</verse><verse id="16">Far ikke vill, mine kjære brødre!</verse><verse id="17">All god gave og all fullkommen gave kommer ovenfra, fra lysenes Far. Hos ham er ingen forandring eller skiftende skygge.</verse><verse id="18">Etter sin vilje har han født oss ved sannhets ord, for at vi skal være en førstegrøde av hans skapninger.</verse><verse id="19">Vit dette, mine kjære brødre: Hvert menneske skal være snar til å høre, sen til å tale, sen til vrede!</verse><verse id="20">For manns vrede virker ikke det som er rett for Gud.</verse><verse id="21">Avlegg derfor all urenhet og enhver rest av ondskap, og ta ydmykt imot Ordet som er innplantet i dere, og som er mektig til å frelse deres sjeler.</verse><verse id="22">Men vær Ordets gjørere, ikke bare dets hørere, ellers vil dere bedra dere selv.</verse><verse id="23">For dersom noen er en Ordets hører og ikke dets gjører, da ligner han en mann som ser på sitt naturlige ansikt i et speil -</verse><verse id="24">han så på seg selv og gikk bort, og glemte straks hvordan han så ut.</verse><verse id="25">Men den som skuer inn i frihetens fullkomne lov, og fortsetter med det, slik at han ikke blir en glemsom hører, men gjerningens gjører, han skal være salig i sin gjerning.</verse><verse id="26">Den som mener at han dyrker Gud, og ikke holder sin tunge i tømme, men bedrar sitt eget hjerte, hans gudsdyrkelse er forgjeves.</verse><verse id="27">En ren og usmittet gudsdyrkelse for Gud og Faderen er dette: å se til farløse og enker i deres nød, og å holde seg uplettet av verden.</verse></chapter><chapter id="2"><verse id="1">Mine brødre! Dere som tror på vår Herre Jesus Kristus, herlighetens Herre, må ikke samtidig gjøre forskjell på folk!</verse><verse id="2">Sett nå at det kommer inn i forsamlingen en mann med gullring på fingeren og i praktfulle klær, og at det også kommer inn en fattig mann i skitne klær,</verse><verse id="3">og så ser dere på ham i de praktfulle klærne og sier til ham: Sett deg her på en god plass! Men til den fattige: Du kan stå der, eller sett deg her ved fotskammelen min!</verse><verse id="4">Gjør dere ikke da forskjell blant dere selv? Er dere ikke da blitt dommere med onde tanker?</verse><verse id="5">Hør, mine kjære brødre! Har ikke Gud utvalgt dem som er fattige i denne verden, til å være rike i troen og arvinger til det riket han har lovt dem som elsker ham?</verse><verse id="6">Men dere har vanæret den fattige. Er det ikke de rike som undertrykker dere, og er det ikke de som trekker dere for domstolene?</verse><verse id="7">Er det ikke de som spotter det gode navnet som er nevnt over dere?</verse><verse id="8">Men dersom dere oppfyller den kongelige lov etter Skriften: Du skal elske din neste som deg selv! - da gjør dere vel.</verse><verse id="9">Men dersom dere gjør forskjell på folk, da gjør dere synd, og loven anklager dere som lovbrytere.</verse><verse id="10">For den som holder hele loven, men snubler i ett bud, han er blitt skyldig i dem alle.</verse><verse id="11">For han som sa: Du skal ikke bryte ekteskapet! - han sa også: Du skal ikke slå i hjel! Dersom du da ikke bryter ekteskapet, men slår i hjel, da er du blitt en lovbryter.</verse><verse id="12">Tal slik og handle slik som de som skal dømmes etter frihetens lov.</verse><verse id="13">For dommen skal være uten barmhjertighet mot dem som ikke har vist barmhjertighet. Men barmhjertighet roser seg mot dommen.</verse><verse id="14">Mine brødre! Hva gagner det om noen sier at han har tro, når han ikke har gjerninger? Kan vel troen frelse ham?</verse><verse id="15">Dersom en bror eller søster ikke har klær, og mangler mat for dagen,</verse><verse id="16">og en av dere sier til dem: Gå bort i fred, varm dere og spis dere mette! - men ikke gir dem det legemet trenger, hva gagner da det?</verse><verse id="17">Slik er det også med troen. Dersom den ikke har gjerninger, er den død i seg selv.</verse><verse id="18">Men en kan si: Du har tro, og jeg har gjerninger. Vis meg din tro uten gjerninger, så vil jeg vise deg min tro av mine gjerninger!</verse><verse id="19">Du tror at Gud er én. Du gjør vel! Også de onde åndene tror det - og skjelver.</verse><verse id="20">Men vil du vite det, du uforstandige menneske: Troen uten gjerninger er unyttig.</verse><verse id="21">Ble ikke Abraham, vår far, rettferdiggjort av gjerninger, da han ofret sin sønn Isak på alteret?</verse><verse id="22">Du ser at troen virket sammen med hans gjerninger, og at troen ble fullkommen ved gjerningene.</verse><verse id="23">Og Skriften ble oppfylt, som sier: Abraham trodde Gud, og det ble tilregnet ham som rettferdighet, og han ble kalt Guds venn.</verse><verse id="24">Dere ser at et menneske blir rettferdiggjort ved gjerninger, og ikke bare av tro.</verse><verse id="25">Ble ikke Rahab, horkvinnen, på samme måte rettferdiggjort av gjerninger, da hun tok imot utsendingene og slapp dem ut en annen vei?</verse><verse id="26">For likesom legemet er dødt uten ånd, slik er også troen død uten gjerninger.</verse></chapter><chapter id="3"><verse id="1">Mine brødre! Ikke mange av dere må bli lærere! For dere vet at vi skal få desto strengere dom.</verse><verse id="2">Og vi snubler alle i så mangt. Den som ikke snubler i tale, er en fullkommen mann, i stand til å holde hele legemet i tømme.</verse><verse id="3">Når vi legger bissel i munnen på hestene, for at de skal lystre oss, så styrer vi også hele kroppen deres.</verse><verse id="4">Se, også skipene, som er så store og drives av sterke vinder, de styres av et ganske lite ror dit hvor styrmannen vil.</verse><verse id="5">Slik er det også med tungen. Den er et lite lem, men taler likevel store ord. Se, en liten ild, hvor stor en skog den setter i brann!</verse><verse id="6">Også tungen er en ild. Som en verden av urettferdighet står tungen blant våre lemmer. Den smitter hele legemet og setter livshjulet i brann, og selv blir den satt i brann av helvete.</verse><verse id="7">For all natur, både hos villdyr og fugler, krypdyr og sjødyr, kan bli temmet og er blitt temmet av den menneskelige natur.</verse><verse id="8">Men tungen kan ikke noe menneske temme. Den er et ustyrlig onde, full av dødelig gift.</verse><verse id="9">Med den velsigner vi Herren og Faderen, og med den forbanner vi menneskene, som er skapt etter Guds bilde.</verse><verse id="10">Av samme munn går det ut velsignelse og forbannelse. Mine brødre, det må ikke være slik!</verse><verse id="11">En kilde lar det vel ikke strømme fram både friskt vann og bittert vann av samme oppkomme?</verse><verse id="12">Mine brødre, kan vel et fikentre bære oliven, eller et vintre fiken? Like lite kan en salt kilde gi ferskt vann!</verse><verse id="13">Hvem er vis og forstandig blant dere? Han må ved god ferd vise sine gjerninger i ydmyk visdom.</verse><verse id="14">Men om dere bærer på bitter misunnelse og selvhevdelse i deres hjerter, da ros dere ikke mot sannheten og lyv ikke mot den!</verse><verse id="15">Ikke er dette den visdom som kommer ovenfra, men den er jordisk, sanselig og djevelsk.</verse><verse id="16">For der det er misunnelse og selvhevdelse, der er det uorden og alt som ondt er.</verse><verse id="17">Men den visdom som kommer ovenfra, er først og fremst ren, dernest er den fredsommelig, rimelig, ettergivende, full av barmhjertighet og gode frukter, den gjør ikke forskjell, den hykler ikke.</verse><verse id="18">Og rettferds frukt blir sådd i fred hos dem som stifter fred.</verse></chapter><chapter id="4"><verse id="1">Hvorfra kommer all ufreden, og hvorfra kommer all striden blant dere? Er det ikke fra lystene, som fører krig i lemmene deres?</verse><verse id="2">Dere begjærer, men har ikke. Dere slår i hjel og misunner, og kan ikke få. Dere ligger i strid og ufred. Dere har ikke, fordi dere ikke ber.</verse><verse id="3">Dere ber og får ikke, fordi dere ber ille, for å sløse det bort i deres lyster.</verse><verse id="4">Troløse som dere er! Vet dere ikke at vennskap med verden er fiendskap mot Gud? Den som vil være verdens venn, blir Guds fiende.</verse><verse id="5">Eller mener dere at det er tomme ord når Skriften sier: Med nidkjærhet trakter han etter den ånd han lot bo i oss?</verse><verse id="6">Men desto større er nåden han gir. Derfor sier Skriften: Gud står de stolte imot, men de ydmyke gir han nåde.</verse><verse id="7">Vær derfor Gud undergitt! Men stå djevelen imot, så skal han fly fra dere.</verse><verse id="8">Hold dere nær til Gud, så skal han holde seg nær til dere. Gjør hendene rene, dere syndere, og rens hjertene, dere tvesinnede!</verse><verse id="9">Klag og sørg og gråt! La latteren vendes til sorg, og gleden til bedrøvelse!</verse><verse id="10">Ydmyk dere for Herren, så skal han opphøye dere.</verse><verse id="11">Baktal ikke hverandre, brødre! Den som baktaler en bror eller dømmer sin bror, han baktaler loven og dømmer loven. Men dersom du dømmer loven, da er du ikke lovens gjører, men dens dommer.</verse><verse id="12">Én er lovgiveren og dommeren, han som har makt både til å frelse og til å ødelegge. Men du, hvem er du som dømmer din neste?</verse><verse id="13">Nå vel, dere som sier: i dag eller i morgen drar vi til den eller den byen. Vi skal bli der et år og drive handel og tjene penger!</verse><verse id="14">Dere som ikke kjenner morgendagen! For hva er vel deres liv? Dere er jo bare en røk som viser seg en liten stund og så er borte!</verse><verse id="15">I stedet skulle dere si: Om Herren vil, så får vi leve og kan gjøre dette eller hint.</verse><verse id="16">Men dere skryter og roser dere selv! All slik selvros er ond.</verse><verse id="17">Den som altså vet hva godt han burde gjøre, men ikke gjør det, for ham er det synd.</verse></chapter><chapter id="5"><verse id="1">Og nå, dere rike! Gråt og klag over all den ulykke som kommer over dere!</verse><verse id="2">Rikdommen deres er råtnet, og klærne deres er blitt møllspiste.</verse><verse id="3">Deres gull og sølv er rustet bort, og rusten på det skal bli et vitnesbyrd mot dere, og den skal fortære deres kjød som ild. Dere har samlet skatter i de siste dager!</verse><verse id="4">Se, lønnen dere har holdt tilbake fra arbeiderne som har skåret åkrene deres, roper høyt, og ropene fra høstfolkene er nådd fram til Herren Sebaots ører.</verse><verse id="5">Dere har levd i overdådighet og overflod på jorden. Dere har gjødd deres hjerter på slaktedagen.</verse><verse id="6">Dere har domfelt og drept den rettferdige, ingen gjør motstand mot dere.</verse><verse id="7">Vær tålmodige, brødre, til Herren kommer! Se, bonden venter på jordens dyrebare grøde. Han venter tålmodig på den, til den har fått tidligregn og senregn.</verse><verse id="8">Vær også dere tålmodige, og styrk hjertene, for Herrens komme er nær!</verse><verse id="9">Sukk ikke mot hverandre, brødre, for at dere ikke skal bli dømt. Se, dommeren står for døren.</verse><verse id="10">Mine brødre! Ta profetene, som talte i Herrens navn, til forbilde i det å lide ondt og være tålmodige.</verse><verse id="11">Se, vi priser dem salige som holder ut. Dere har hørt om Jobs utholdenhet, og sett den utgangen Herren ga. For Herren er overmåte barmhjertig og miskunnelig.</verse><verse id="12">Men fremfor alt, brødre: Sverg ikke, verken ved himmelen eller ved jorden, og heller ikke noen annen ed. La deres ja være ja og deres nei være nei, for at dere ikke skal falle under dommen.</verse><verse id="13">Lider noen blant dere ondt? La ham be! Er noen glad til sinns? La ham lovsynge!</verse><verse id="14">Er noen blant dere syk? La ham kalle til seg menighetens eldste, og de skal be for ham og salve ham med olje i Herrens navn.</verse><verse id="15">Og troens bønn skal hjelpe den syke, og Herren skal reise ham opp, og har han gjort synder, skal han få dem tilgitt.</verse><verse id="16">Bekjenn derfor deres synder for hverandre og be for hverandre, for at dere kan bli helbredet. Et rettferdig menneskes bønn har stor kraft og virkning.</verse><verse id="17">Elia var et menneske under samme kår som vi. Han ba inntrengende om at det ikke måtte regne, og i tre år og seks måneder regnet det ikke på jorden.</verse><verse id="18">Og han ba igjen, og himmelen ga regn, og jorden bar sin grøde.</verse><verse id="19">Mine brødre! Dersom noen iblant dere har fart vill fra sannheten, og en omvender ham,</verse><verse id="20">så skal han vite at den som omvender en synder fra hans villfarne vei, han frelser en sjel fra døden, og skjuler en mengde av synder.</verse></chapter></book><book id="60" name="1 Peter" shortname="1pe"><chapter id="1"><verse id="1">Peter, Jesu Kristi apostel - til de utvalgte, de som er utlendinger og er spredt omkring i Pontus, Galatia, Kappadokia, Asia og Bitynia,</verse><verse id="2">utvalgt etter Gud Faders forutviten, i Åndens helliggjørelse, til lydighet og til bestenkning med Jesu Kristi blod: Nåde og fred være med dere i rikt mål!</verse><verse id="3">Lovet være Gud, vår Herre Jesu Kristi Far, som etter sin store miskunn har gjenfødt oss til et levende håp ved Jesu Kristi oppstandelse fra de døde,</verse><verse id="4">til en arv som er uforgjengelig og uflekket og uvisnelig, og som er gjemt for dere i himlene -</verse><verse id="5">dere som ved Guds makt blir holdt oppe ved tro, til den frelse som er ferdig til å bli åpenbart i den siste tid.</verse><verse id="6">Derfor jubler dere av glede, selv om dere nå en liten stund, nødvendigvis har sorg i mange slags prøvelser.</verse><verse id="7">Dette skjer for at deres prøvede tro, som er langt mer kostbar enn det forgjengelige gull - som jo lutres ved ild - skal finnes til lov og pris og ære ved Jesu Kristi åpenbarelse.</verse><verse id="8">Ham elsker dere, enda dere ikke har kjent ham. Ham tror dere på, enda dere nå ikke ser ham. Og dere fryder dere med en usigelig og herliggjort glede,</verse><verse id="9">når dere vinner fram til endemålet for deres tro: sjelenes frelse.</verse><verse id="10">Om denne frelsen var det profetene gransket og ransaket, de som profeterte om den nåde som dere skulle få,</verse><verse id="11">idet de gransket hvilken eller hva slags tid Kristi Ånd, som var i dem, viste fram til når han forut vitnet om Kristi lidelser og herligheten deretter.</verse><verse id="12">Det ble åpenbart for dem at de ikke tjente seg selv, men dere, med dette som nå er blitt kunngjort for dere ved dem som forkynte dere evangeliet ved Den Hellige Ånd, han som ble sendt fra himmelen - dette som englene trakter etter å skue inn i.</verse><verse id="13">Bind derfor opp om dere, om deres sinn, vær edrue og sett deres håp fullt og fast til den nåde dere får i Jesu Kristi åpenbarelse.</verse><verse id="14">Som lydige barn må dere ikke skikke dere etter de lystene som dere før hadde, i deres uvitenhet.</verse><verse id="15">Men vær, etter Den Hellige som kalte dere, også dere hellige i all deres ferd.</verse><verse id="16">For det er skrevet: Dere skal være hellige, for jeg er hellig.</verse><verse id="17">Når dere påkaller som Far ham som dømmer uten å gjøre forskjell, enhver etter hans gjerninger, da ferdes i frykt i deres utlendighets tid.</verse><verse id="18">For dere vet at det ikke var med forgjengelige ting, med sølv eller gull, dere ble kjøpt fri fra den dårlige ferd som var arvet fra fedrene,</verse><verse id="19">men med Kristi dyrebare blod, som blodet av et feilfritt og lyteløst lam.</verse><verse id="20">Han var forut kjent, før verdens grunnvoll ble lagt, og for deres skyld er han blitt åpenbart ved tidenes ende.</verse><verse id="21">Ved ham er dere kommet til tro på Gud, som reiste ham opp fra de døde og ga ham herlighet. Derfor er deres tro også håp til Gud.</verse><verse id="22">Rens da deres sjeler i lydighet mot sannheten til oppriktig broderkjærlighet. Elsk hverandre inderlig av hjertet!</verse><verse id="23">For dere er gjenfødt, ikke av forgjengelig, men av uforgjengelig sæd, ved Guds ord, som lever og blir.</verse><verse id="24">For alt kjød er som gress, og all dets herlighet som blomsten på gresset. Gresset visnet, og blomsten på det falt av.</verse><verse id="25">Men Herrens ord blir til evig tid. Og dette er det ordet som er blitt forkynt dere ved evangeliet.</verse></chapter><chapter id="2"><verse id="1">Legg derfor av all ondskap, all svik og hykleri, misunnelse og all baktalelse.</verse><verse id="2">Som nyfødte barn må dere lengte etter den uforfalskede åndelige melken, for at dere ved den kan vokse til frelse</verse><verse id="3">- så sant dere har smakt at Herren er god!</verse><verse id="4">Kom til ham, den levende stein, som vel ble vraket av mennesker, men er utvalgt og dyrebar for Gud.</verse><verse id="5">Og bli også selv oppbygd som levende steiner til et åndelig hus, til et hellig presteskap til å bære fram åndelige offer, slike som er Gud til behag ved Jesus Kristus.</verse><verse id="6">For det heter i Skriften: Se, jeg legger i Sion en hjørnestein, utvalgt og dyrebar. Den som tror på ham, skal ikke bli til skamme.</verse><verse id="7">Æren tilhører altså dere som tror. Men for de vantro er den steinen som bygningsmennene forkastet, blitt til hjørnestein</verse><verse id="8">og snublestein og anstøtsklippe. Det er disse som snubler ved sin vantro mot Ordet - til det er de også satt.</verse><verse id="9">Men dere er en utvalgt ætt, et kongelig presteskap, et hellig folk, et folk til eiendom, for at dere skal forkynne hans storhet, han som kalte dere fra mørket til sitt underfulle lys,</verse><verse id="10">dere som før ikke var et folk, men nå er blitt Guds folk, dere som før ikke hadde funnet miskunn, men nå har fått miskunn.</verse><verse id="11">Mine kjære! Jeg formaner dere som fremmede og utlendinger, at dere avstår fra de kjødelige lyster, som strider mot sjelen.</verse><verse id="12">La deres ferd blant hedningene være god, så at de, skjønt de baktaler dere som ugjerningsmenn, likevel må prise Gud på den dagen når han besøker dem, fordi de ser de gode gjerningene dere gjør.</verse><verse id="13">For Herrens skyld skal dere underordne dere under enhver menneskelig ordning, enten det nå er en konge, som den høyeste,</verse><verse id="14">eller landshøvdinger som er utsendt fra ham for at de skal straffe dem som gjør ondt og hedre dem som gjør godt.</verse><verse id="15">For slik er det Guds vilje, at dere ved å gjøre det gode skal stoppe munnen på uforstandige og uvitende mennesker.</verse><verse id="16">Som frie skal dere ikke være slike som bruker friheten som påskudd til å gjøre ondt, men som Guds tjenere.</verse><verse id="17">Vis alle ære, elsk brødrene, frykt Gud, ær kongen!</verse><verse id="18">Dere tjenere: underordne dere under herrene deres og vis dem respekt - ikke bare de gode og rimelige, men også de vrange.</verse><verse id="19">For dette finner nåde, om noen av samvittighet for Gud tåler sorger når han lider urettferdig.</verse><verse id="20">For hvilken ros fortjener dere vel om dere finner dere i straff når dere har syndet? Men om dere tåler lidelse når dere har gjort godt, da finner det nåde hos Gud.</verse><verse id="21">For til dette ble dere kalt, fordi også Kristus led for dere, og etterlot dere et eksempel, for at dere skal følge i hans fotspor,</verse><verse id="22">han som ikke gjorde synd, og det ble ikke funnet svik i hans munn,</verse><verse id="23">han som ikke skjelte igjen når han ble utskjelt og ikke truet når han led, men overlot det til ham som dømmer rettferdig,</verse><verse id="24">han som bar våre synder på sitt legeme opp på treet, for at vi skal dø bort fra syndene og leve for rettferdigheten. Ved hans sår er dere blitt legt.</verse><verse id="25">Dere var jo som villfarne får, men er nå omvendt til deres sjelers hyrde og tilsynsmann.</verse></chapter><chapter id="3"><verse id="1">Likeså skal dere koner underordne dere under deres egne menn, for at også de som er vantro mot Ordet, kan bli vunnet uten ord ved konens livsførsel,</verse><verse id="2">når de ser deres rene liv i gudsfrykt.</verse><verse id="3">Deres pryd skal ikke være den utvortes - hårfletninger og påhengte gullsmykker eller fine klær,</verse><verse id="4">men hjertets skjulte menneske, med den uforgjengelige prydelse - en mild og stille ånd, som er dyrebar for Gud.</verse><verse id="5">For slik smykket de hellige kvinnene seg i tidligere tider, de som satte sitt håp til Gud. De underordnet seg under sine menn.</verse><verse id="6">Slik var Sara lydig mot Abraham og kalte ham herre. Hennes barn er dere blitt, om dere gjør det gode uten å la dere skremme av noe.</verse><verse id="7">Så skal også dere ektemenn leve med forstand sammen med deres koner som det svakere kar. Og vis dem ære, for også de er medarvinger til livets nåde - for at bønnene deres ikke skal hindres.</verse><verse id="8">Til slutt: Ha alle ett sinn, vær medlidende, kjærlige mot brødrene, barmhjertige og ydmyke,</verse><verse id="9">så dere ikke gjengjelder ondt med ondt eller skjellsord med skjellsord, men heller velsigner. For dere er selv kalt til å arve velsignelse.</verse><verse id="10">For den som vil elske livet og se gode dager, han skal holde sin tunge fra ondt og sine lepper fra svikefull tale.</verse><verse id="11">Han skal gå av veien for ondt og gjøre godt. Han skal søke fred og jage etter den.</verse><verse id="12">For Herrens øyne er over de rettferdige, og hans ører er vendt til deres bønn. Men Herrens åsyn er over dem som gjør ondt.</verse><verse id="13">Og hvem kan gjøre dere ondt, hvis dere legger vinn på det gode?</verse><verse id="14">Men om dere òg skulle lide for rettferdighets skyld, er dere salige. Frykt ikke for dem, og la dere ikke skremme,</verse><verse id="15">men hellige Kristus som Herre i deres hjerter. Vær alltid beredt til å forsvare dere for enhver som krever dere til regnskap for det håpet som bor i dere!</verse><verse id="16">Men gjør det i ydmykhet og med frykt, idet dere har en god samvittighet, for at de som laster deres gode ferd i Kristus, må bli til skamme i det de baktaler dere for, som om dere var ugjerningsmenn.</verse><verse id="17">For det er bedre, om så er Guds vilje, å lide når en gjør godt, enn når en gjør ondt.</verse><verse id="18">For også Kristus led én gang for synder, en rettferdig for urettferdige, for å føre oss fram til Gud, han som led døden i kjødet, men ble levendegjort i Ånden.</verse><verse id="19">I denne gikk han også bort og prekte for åndene som var i varetekt,</verse><verse id="20">de som tidligere var ulydige, den gang da Guds langmodighet ventet i Noahs dager, mens arken ble bygd. I den ble noen få, det er åtte sjeler, frelst ved vann,</verse><verse id="21">det som også nå frelser oss i sitt motbilde, dåpen. Den er ikke en avleggelse av kjødets urenhet, men en god samvittighets pakt med Gud, ved Jesu Kristi oppstandelse,</verse><verse id="22">han som er fart opp til himmelen og er ved Guds høyre hånd, hvor engler og myndigheter og makter er ham underlagt.</verse></chapter><chapter id="4"><verse id="1">Da nå altså Kristus har lidd i kjødet, så må også dere væpne dere med den samme tanken, at den som har lidd i kjødet, er ferdig med synden,</verse><verse id="2">slik at dere ikke lenger skal leve etter menneskers lyster, men etter Guds vilje, den tiden dere ennå skal være i kjødet.</verse><verse id="3">For det er nok at dere i den tiden som er gått, har gjort hedningenes vilje ved å ferdes i skamløshet, lyster, drukkenskap, festing, drikkelag, og i skammelig avgudsdyrkelse.</verse><verse id="4">Nå undrer de seg over at dere ikke løper med dem ut i den samme strøm av utskeielser, og derfor spotter de dere.</verse><verse id="5">Men de skal gjøre regnskap for ham som står ferdig til å dømme levende og døde.</verse><verse id="6">For derfor ble evangeliet forkynt også for de døde, for at de vel skulle dømmes som mennesker i kjødet, men leve som Gud i ånden.</verse><verse id="7">Men alle tings ende er kommet nær. Vær derfor sindige og edrue, så dere kan be.</verse><verse id="8">Fremfor alt, ha inderlig kjærlighet til hverandre, for kjærligheten skjuler en mengde synder.</verse><verse id="9">Vær gjestfrie mot hverandre uten knurr!</verse><verse id="10">Etter som enhver har fått en nådegave, så tjen hverandre med den som gode husholdere over Guds mangfoldige nåde.</verse><verse id="11">Om noen taler, han tale som Guds ord. Om noen tjener, han tjene ved den kraft som Gud gir, for at Gud må bli æret i alle ting ved Jesus Kristus - ham som æren og makten tilhører i all evighet. Amen.</verse><verse id="12">Mine kjære! Undre dere ikke over den ilden som kommer over dere til prøvelse, som om det var noe merkelig som hendte dere.</verse><verse id="13">Men i samme grad som dere har del i Kristi lidelser, skal dere glede dere, for at dere også kan juble i glede når hans herlighet blir åpenbart.</verse><verse id="14">Om dere blir spottet for Kristi navns skyld, er dere salige, for herlighetens og Guds Ånd hviler over dere.</verse><verse id="15">For ingen av dere må lide som en drapsmann eller tyv eller ugjerningsmann, eller som en som blander seg i andres saker.</verse><verse id="16">Men lider han som kristen, da skal han ikke skamme seg, men prise Gud for dette navnet.</verse><verse id="17">For tiden er kommet da dommen skal begynne med Guds hus. Men begynner den med oss, hvordan skal det da ende med dem som ikke vil tro Guds evangelium?</verse><verse id="18">Og er det med nød og neppe den rettferdige blir frelst, hvordan skal det da gå med den ugudelige og synderen?</verse><verse id="19">Derfor skal også de som etter Guds vilje må lide, overgi sine sjeler til den trofaste Skaper, idet de gjør det gode.</verse></chapter><chapter id="5"><verse id="1">De eldste blant dere formaner jeg som medeldste og vitne om Kristi lidelser, og som en som også har del i den herlighet som skal bli åpenbart:</verse><verse id="2">Vokt den Guds hjord som er hos dere, idet dere har tilsyn med den, ikke av tvang, men frivillig, heller ikke for ussel vinnings skyld, men med villig hjerte,</verse><verse id="3">heller ikke som herskere over menighetene som er betrodd dere, men slik at dere blir forbilder for hjorden.</verse><verse id="4">Når så overhyrden åpenbarer seg, skal dere få ærens uvisnelige krans.</verse><verse id="5">Likeså skal dere unge underordne dere under de eldre. Og dere alle må ikle dere ydmykhet mot hverandre. For Gud står de stolte imot, men de ydmyke gir han nåde.</verse><verse id="6">Ydmyk dere derfor under Guds veldige hånd, for at han kan opphøye dere i sin tid.</verse><verse id="7">Og kast all deres bekymring på ham, for han har omsorg for dere.</verse><verse id="8">Vær edrue, våk! Deres motstander, djevelen, går omkring som en brølende løve og søker noen han kan oppsluke.</verse><verse id="9">Stå ham imot, faste i troen! For dere vet jo at brødrene deres rundt om i verden må gå igjennom de samme lidelsene.</verse><verse id="10">Men all nådes Gud, som har kalt dere til sin evige herlighet i Kristus Jesus, etter en kort tids lidelse, han skal dyktiggjøre, stadfeste, styrke og grunnfeste dere.</verse><verse id="11">Ham tilhører makten i all evighet! Amen.</verse><verse id="12">Med Silvanus, den trofaste bror - det holder jeg ham for - skriver jeg kort til dere for å formane og vitne at dette er Guds sanne nåde som dere står i.</verse><verse id="13">Menigheten i Babylon, som er utvalgt sammen med dere, sender dere sin hilsen, likeså Markus, min sønn.</verse><verse id="14">Hils hverandre med kjærlighets kyss! Fred være med alle dere som er i Kristus.</verse></chapter></book><book id="61" name="2 Peter" shortname="2pe"><chapter id="1"><verse id="1">Simon Peter, Jesu Kristi tjener og apostel - til dem som har fått den samme dyrebare troen som vi ved vår Gud og frelser Jesu Kristi rettferdighet:</verse><verse id="2">Nåde og fred bli dere til del i rikt mål gjennom kunnskapen om Gud og Jesus, vår Herre.</verse><verse id="3">Ettersom hans guddommelige makt har gitt oss alt som tjener til liv og gudsfrykt, ved kunnskapen om ham som har kalt oss ved sin egen herlighet og kraft,</verse><verse id="4">og gjennom dette har gitt oss de største og mest dyrebare løfter, for at dere ved dem skulle få del i guddommelig natur, etter at dere har flyktet bort fra fordervelsen i verden som kommer av lysten,</verse><verse id="5">så legg nettopp derfor all vinn på at deres tro viser seg i rett liv, og i det rette liv kunnskap,</verse><verse id="6">og i kunnskapen selvbeherskelse, og i selvbeherskelsen utholdenhet, og i utholdenheten gudsfrykt,</verse><verse id="7">og i gudsfrykten broderkjærlighet, og i broderkjærligheten kjærlighet til alle.</verse><verse id="8">For når disse tingene finnes hos dere og får vokse, viser de at dere ikke er uvirksomme eller ufruktbare i kunnskapen om vår Herre Jesus Kristus.</verse><verse id="9">Men den som ikke har disse tingene, han er nærsynt og blind, og har glemt renselsen fra sine gamle synder.</verse><verse id="10">Vær derfor desto mer ivrige, brødre, etter å gjøre deres kall og utvelgelse fast! For når dere gjør dette, skal dere aldri noen gang snuble,</verse><verse id="11">for på denne måten skal det rikelig bli gitt dere inngang i vår Herre og frelser Jesu Kristi evige rike.</verse><verse id="12">Derfor vil jeg alltid minne dere om dette, enda dere alt vet det og er grunnfestet i sannheten, som er hos dere.</verse><verse id="13">Men jeg mener det er riktig, så lenge jeg er i denne hytten, å vekke dere ved påminnelse.</verse><verse id="14">Jeg vet jo at min hytte brått skal legges ned, som også vår Herre Jesus Kristus varslet meg.</verse><verse id="15">Men jeg vil med iver arbeide for at dere alltid etter min bortgang skal kunne minnes dette.</verse><verse id="16">For det var ikke kløktig uttenkte eventyr vi fulgte, da vi kunngjorde dere vår Herre Jesu Kristi makt og gjenkomst, men vi hadde vært øyenvitner til hans storhet.</verse><verse id="17">For han fikk ære og herlighet av Gud Fader, da en slik røst lød til ham fra den aller høyeste herlighet: Dette er min Sønn, den elskede, som jeg har behag i.</verse><verse id="18">Og denne røsten hørte vi lyde fra himmelen da vi var sammen med ham på det hellige fjell.</verse><verse id="19">Og desto fastere har vi det profetiske ord, som dere gjør vel i å akte på. Det er som en lampe som lyser på et mørkt sted, inntil dagen lyser fram og morgenstjernen går opp i deres hjerter.</verse><verse id="20">For dere vet først og fremst dette, at ikke noe profetord i Skriften er gitt til egen tydning.</verse><verse id="21">For aldri er noe profetord brakt fram ved menneskers vilje, men de hellige Guds menn talte drevet av Den Hellige Ånd.</verse></chapter><chapter id="2"><verse id="1">Men det sto også fram falske profeter i folket. Slik skal det også blant dere komme falske lærere, slike som lurer inn vranglære som fører til fortapelse. De fornekter den Herre som kjøpte dem, og fører over seg selv en brå fortapelse.</verse><verse id="2">Mange vil komme til å følge dem på deres skamløse ferd, og for deres skyld skal sannhetens vei bli spottet,</verse><verse id="3">og i sin griskhet vil de utnytte dere til sin egen vinning med oppdiktede ord. Men fra gammel tid er ikke dommen over dem uvirksom, og deres fortapelse sover ikke.</verse><verse id="4">For Gud sparte ikke de englene som hadde syndet, men styrtet dem ned og holdt dem lenket i avgrunnens mørke inntil dommen.</verse><verse id="5">Han sparte heller ikke den gamle verden, men bevarte rettferdighetens forkynner Noah - selv den åttende - den gang han førte vann-flommen over de ugudeliges verden.</verse><verse id="6">Og han la byene Sodoma og Gomorra i aske og fordømte dem til undergang, og satte dem til et forbilde på de ugudelige i fremtiden.</verse><verse id="7">Han fridde ut den rettferdige Lot, som ble plaget ved de lovløses skamløse ferd,</verse><verse id="8">- for den rettferdige som bodde blant dem, led dag for dag pine i sin rettferdige sjel ved de lovløse gjerningene han så og hørte.</verse><verse id="9">Derfor vet også Herren å fri de gudfryktige fra prøvelser, men å holde de urettferdige i varetekt med straff til dommens dag,</verse><verse id="10">særlig dem som følger kjødets urene lyst og forakter herredømme. Disse selvsikre vågehalsene! De skjelver ikke for å spotte høye åndemakter,</verse><verse id="11">mens engler, som er større i makt og styrke, ikke feller noen spottende dom mot dem overfor Herren.</verse><verse id="12">Men disse menneskene ligner ufornuftige dyr, som av naturen er født til å fanges og forgå. De spotter det de ikke kjenner, og skal forgå i sitt forfall.</verse><verse id="13">De får urettferdighets lønn, som de fortjener. De ødsler bort dagen i nytelser, disse skjenslene og skamflekkene. De fråtser i sine onde lyster når de fester sammen med dere.</verse><verse id="14">Øynene deres er oppslukt av hor og umettelige i synd. De forfører ubefestede sjeler. Deres hjerte er oppøvd i grådighet, disse forbannelsens barn!</verse><verse id="15">De har forlatt den rette veien, og er fart vill. De har fulgt Bileams, Beors sønns vei, han som elsket urettferdighets lønn,</verse><verse id="16">og ble irettesatt for sin overtredelse: Et umælende trelldyr talte med et menneskes røst og hindret profetens dårskap.</verse><verse id="17">De er vannløse brønner, skyer som drives av sted av stormvind. Mørkets natt er rede for dem.</verse><verse id="18">For ved å tale skrytende, tomme ord, lokker de ved skamløshet i kjødets lyster dem som nettopp har flyktet bort fra dem som ferdes i forvillelsen,</verse><verse id="19">og de lover dem frihet, de som selv er forfallets treller. For det som en ligger under for, det er han og blitt trell av.</verse><verse id="20">For dersom noen ved kunnskap om vår Herre og frelser Jesus Kristus har unnflydd verdens urenhet, og så igjen blir fanget inn av den og ligger under for den, da er det siste blitt verre for dem enn det første.</verse><verse id="21">Det hadde vært bedre for dem om de ikke hadde kjent rettferdighetens vei, enn at de kjente den og så igjen vendte seg bort fra det hellige bud som var overgitt til dem.</verse><verse id="22">Det er gått med dem som det sanne ordspråket sier: Hunden vender tilbake til sitt eget spy, og et nyvasket svin velter seg i sølen.</verse></chapter><chapter id="3"><verse id="1">Mine kjære! Dette er alt det andre brevet jeg skriver til dere. Begge to er skrevet for å vekke deres rene sinn ved min påminnelse,</verse><verse id="2">så dere minnes de ordene som de hellige profeter før har talt, og det bud deres apostler har brakt fra Herren og Frelseren.</verse><verse id="3">Dette skal dere først og fremst vite, at i de siste dager skal det komme spottere med spott, som farer fram etter sine egne lyster</verse><verse id="4">og sier: Hvor er det blitt av løftet om hans gjenkomst? For fra den tid fedrene sovnet inn, forblir alt slik det har vært fra skapningens begynnelse.</verse><verse id="5">Men når de påstår dette, overser de med vilje at det fra eldgammel tid var himler og en jord som ble til ved Guds ord, ut av vann og gjennom vann.</verse><verse id="6">Ved dette gikk den daværende verden under, da den ble oversvømmet av vann.</verse><verse id="7">Men de himler og den jord som nå er, er ved det samme Guds ord spart til ilden. De blir holdt oppe til den dagen når de ugudelige mennesker skal dømmes og gå fortapt.</verse><verse id="8">Men én ting må dere ikke være blinde for, mine elskede: For Herren er én dag som tusen år og tusen år som én dag.</verse><verse id="9">Herren er ikke sen med løftet, slik noen holder det for senhet. Men han har tålmodighet med dere, for han vil ikke at noen skal gå fortapt, men at alle skal komme til omvendelse.</verse><verse id="10">Men Herrens dag skal komme som en tyv, og da skal himlene forgå med veldig brak, og himmellegemene skal komme i brann og gå i oppløsning, og jorden og alt som er bygd på den, skal brenne opp.</verse><verse id="11">Da nå alt dette går i oppløsning, hvor nødvendig er det da at dere ferdes i hellighet og gudsfrykt,</verse><verse id="12">mens dere venter på at Guds dag skal komme, og fremskynder den. Da skal himlene oppløses i ild og himmellegemene smelte i brann.</verse><verse id="13">Men vi venter etter hans løfte nye himler og en ny jord, hvor rettferdighet bor.</verse><verse id="14">Derfor, mine kjære, når dere venter disse ting, så legg vinn på å bli funnet uten flekk og lyte for ham, i fred,</verse><verse id="15">og akt vår Herres tålmodighet som frelse! Slik har også vår kjære bror Paulus skrevet til dere, etter den visdom som er ham gitt.</verse><verse id="16">Dette har han gjort i alle brev der han taler om dette. I dem er det noe som er vanskelig å forstå, og som de ulærde og ubefestede vrangtolker, slik de også gjør med de andre Skriftene, til sin egen undergang.</verse><verse id="17">Så må da dere, mine kjære, som forut vet dette, ta dere i vare så dere ikke skal bli revet med av de lovløses villfarelse slik at dere faller ut av deres egen faste stand.</verse><verse id="18">Men voks i nåde og kjennskap til vår Herre og frelser Jesus Kristus! Ham tilhører æren, nå og til evighetens dag! Amen.</verse></chapter></book><book id="62" name="1 Johannes" shortname="1jn"><chapter id="1"><verse id="1">Det som var fra begynnelsen, det som vi har hørt, det som vi har sett med våre øyne, det som vi betraktet og våre hender rørte ved, om livets Ord</verse><verse id="2">- og livet ble åpenbart, og vi har sett det og vitner og forkynner dere livet, det evige, som var hos Faderen og ble åpenbart for oss -</verse><verse id="3">det som vi har sett og hørt, det forkynner vi for dere, for at også dere kan ha samfunn med oss. Og vårt samfunn er med Faderen og med hans Sønn, Jesus Kristus.</verse><verse id="4">Dette skriver vi til dere for at deres glede kan være fullkommen.</verse><verse id="5">Og dette er det budskapet vi har hørt av ham og forkynner dere: Gud er lys, og det er ikke noe mørke i ham.</verse><verse id="6">Dersom vi sier at vi har samfunn med ham, men vandrer i mørket, da lyver vi og gjør ikke sannheten.</verse><verse id="7">Men dersom vi vandrer i lyset, likesom han er i lyset, da har vi samfunn med hverandre, og Jesu, hans Sønns blod renser oss fra all synd.</verse><verse id="8">Dersom vi sier at vi ikke har synd, da bedrar vi oss selv, og sannheten er ikke i oss.</verse><verse id="9">Dersom vi bekjenner våre synder, er han trofast og rettferdig, så han forlater oss syndene og renser oss fra all urettferdighet.</verse><verse id="10">Dersom vi sier at vi ikke har syndet, så gjør vi ham til en løgner, og hans ord er ikke i oss.</verse></chapter><chapter id="2"><verse id="1">Mine barn! Dette skriver jeg til dere for at dere ikke skal synde. Og hvis noen synder, har vi en talsmann hos Faderen, Jesus Kristus, Den Rettferdige.</verse><verse id="2">Og han er en soning for våre synder, og det ikke bare for våre, men også for hele verdens.</verse><verse id="3">Ved dette vet vi at vi har lært ham å kjenne, om vi holder fast på hans bud.</verse><verse id="4">Den som sier: Jeg kjenner ham! - og ikke holder fast på hans bud, han er en løgner, og sannheten er ikke i ham.</verse><verse id="5">Men den som holder fast på hans ord, i ham er sannelig Guds kjærlighet blitt fullkommen. Av dette vet vi at vi er i ham.</verse><verse id="6">Den som sier at han blir i ham, han er også skyldig til å vandre slik som han vandret.</verse><verse id="7">Mine kjære! Det er ikke et nytt bud jeg skriver til dere, men et gammelt, et bud dere har hatt fra begynnelsen av. Det gamle budet er det ordet som dere har hørt.</verse><verse id="8">Likevel er det et nytt bud jeg skriver til dere, og det er sant i ham og i dere. For mørket viker bort, og det sanne lys skinner allerede.</verse><verse id="9">Den som sier at han er i lyset, og som hater sin bror, han er ennå i mørket.</verse><verse id="10">Den som elsker sin bror, blir i lyset, og det er ikke anstøt i ham.</verse><verse id="11">Men den som hater sin bror, han er i mørket og vandrer i mørket. Han vet ikke hvor han går, for mørket har blindet hans øyne.</verse><verse id="12">Jeg skriver til dere, barn, fordi dere har fått syndene tilgitt for hans navns skyld.</verse><verse id="13">Jeg skriver til dere, fedre, fordi dere kjenner ham som er fra begynnelsen. Jeg skriver til dere unge, fordi dere har seiret over den onde.</verse><verse id="14">Jeg har skrevet til dere, barn, fordi dere kjenner Faderen. Jeg har skrevet til dere, fedre, fordi dere kjenner ham som er fra begynnelsen. Jeg har skrevet til dere unge, fordi dere er sterke, og Guds ord blir i dere, og dere har seiret over den onde.</verse><verse id="15">Elsk ikke verden, heller ikke de ting som er i verden! Om noen elsker verden, da er ikke Faderens kjærlighet i ham.</verse><verse id="16">For alt som er i verden, kjødets lyst og øynenes lyst, og hovmodig skryt av det en er og har, er ikke av Faderen, men av verden.</verse><verse id="17">Og verden forgår og dens lyst, men den som gjør Guds vilje, blir til evig tid.</verse><verse id="18">Mine barn, det er den siste time. Og likesom dere har hørt at Antikrist kommer, så er det alt nå stått fram mange antikrister. Av dette vet vi at det er den siste time.</verse><verse id="19">De er gått ut fra oss, men de var ikke av oss. For hadde de vært av oss, så ville de ha blitt hos oss. Men det skulle bli åpenbart at ikke alle er av oss.</verse><verse id="20">Og dere har salvelse av Den Hellige og vet alt.</verse><verse id="21">Jeg har ikke skrevet til dere fordi dere ikke kjenner sannheten, men fordi dere kjenner den, og vet at ingen løgn er av sannheten.</verse><verse id="22">Hvem er løgneren om ikke den som nekter at Jesus er Kristus? Han er Antikrist, han som fornekter Faderen og Sønnen.</verse><verse id="23">Hver den som fornekter Sønnen, har heller ikke Faderen. Den som bekjenner Sønnen, har også Faderen.</verse><verse id="24">La det som dere har hørt fra begynnelsen, bli i dere. Dersom det dere hørte fra begynnelsen, blir i dere, da skal også dere bli i Sønnen og i Faderen.</verse><verse id="25">Og dette er løftet han ga oss: det evige liv.</verse><verse id="26">Dette har jeg skrevet til dere om dem som forfører dere.</verse><verse id="27">Og den salvelsen som dere fikk av ham, den blir i dere, og dere trenger ikke til at noen skal lære dere. Men som hans salvelse lærer dere om alle ting, så er det også sannhet og ikke løgn. Bli i ham, slik som den lærte dere.</verse><verse id="28">Og nå, barn: Bli i ham, for at vi kan ha frimodighet når han blir åpenbart, og ikke bli til skamme for ham når han kommer.</verse><verse id="29">Når dere vet at han er rettferdig, så skjønner dere også at hver den som gjør rettferdighet, er født av ham.</verse></chapter><chapter id="3"><verse id="1">Se, hvor stor kjærlighet Faderen har vist oss, at vi skal kalles Guds barn, og det er vi. Derfor kjenner verden ikke oss, fordi den ikke kjenner ham.</verse><verse id="2">Mine kjære, nå er vi Guds barn, og det er ennå ikke åpenbart hva vi skal bli! Vi vet at når han åpenbares, da skal vi bli ham like, for vi skal se ham som han er.</verse><verse id="3">Og hver den som har dette håpet til ham, renser seg selv, likesom Han er ren.</verse><verse id="4">Hver den som gjør synd, bryter også loven, og synd er lovbrudd.</verse><verse id="5">Dere vet at han er åpenbart for å ta bort våre synder, og synd er ikke i ham.</verse><verse id="6">Hver den som blir i ham, synder ikke. Hver den som synder, har ikke sett ham eller kjent ham.</verse><verse id="7">Mine barn, la ikke noen forføre dere! Den som gjør rettferdighet, er rettferdig, likesom Han er rettferdig.</verse><verse id="8">Den som gjør synd, er av djevelen. For djevelen synder fra begynnelsen. Til dette ble Guds Sønn åpenbart, for at han skulle gjøre ende på djevelens gjerninger.</verse><verse id="9">Hver den som er født av Gud, gjør ikke synd, fordi Guds sæd blir i ham. Han kan ikke synde, fordi han er født av Gud.</verse><verse id="10">På dette kan Guds barn og djevelens barn kjennes. Hver den som ikke gjør rettferdighet, er ikke av Gud, heller ikke den som ikke elsker sin bror.</verse><verse id="11">For dette er det budskapet som dere hørte fra begynnelsen: at vi skal elske hverandre.</verse><verse id="12">Vi skal ikke være som Kain, som var av den onde og slo i hjel sin bror. Og hvorfor slo han ham i hjel? Fordi hans gjerninger var onde, men hans brors gjerninger var rettferdige.</verse><verse id="13">Undre dere ikke, brødre, om verden hater dere!</verse><verse id="14">Vi vet at vi er gått over fra døden til livet, fordi vi elsker brødrene. Den som ikke elsker, blir i døden.</verse><verse id="15">Hver den som hater sin bror, er en morder, og dere vet at ingen morder har evig liv værende i seg.</verse><verse id="16">På dette har vi lært kjærligheten å kjenne at han satte livet til for oss. Også vi skylder å sette livet til for brødrene.</verse><verse id="17">Men den som har jordisk gods og ser sin bror lide nød og likevel lukker sitt hjerte for ham, hvordan kan kjærligheten til Gud bli værende i ham?</verse><verse id="18">Mine barn, la oss ikke elske med ord eller med tunge, men i gjerning og sannhet!</verse><verse id="19">På dette skal vi vite at vi er av sannheten, og vi skal stille vårt hjerte til ro for hans åsyn.</verse><verse id="20">For om vårt hjerte fordømmer oss, så er Gud større enn vårt hjerte og kjenner alle ting.</verse><verse id="21">Mine kjære! Dersom vårt hjerte ikke fordømmer oss, da har vi frimodighet for Gud,</verse><verse id="22">og hva vi enn ber om, det får vi av ham, fordi vi holder fast på hans bud og gjør det som er til behag for ham.</verse><verse id="23">Dette er hans bud, at vi skal tro på hans Sønns, Jesu Kristi navn og elske hverandre, slik han bød oss.</verse><verse id="24">Den som holder fast på hans bud, blir i ham, og han i ham. Og på dette kjenner vi at han blir i oss: av den Ånd som han ga oss.</verse></chapter><chapter id="4"><verse id="1">Mine kjære! Tro ikke enhver ånd, men prøv åndene om de er av Gud! For mange falske profeter er gått ut i verden.</verse><verse id="2">På dette skal dere kjenne Guds Ånd: hver ånd som bekjenner at Jesus er Kristus, kommet i kjød, er av Gud,</verse><verse id="3">og hver ånd som ikke bekjenner Jesus, er ikke av Gud. Dette er Antikristens ånd, som dere har hørt skal komme. Og den er allerede nå i verden.</verse><verse id="4">Mine barn! Dere er av Gud, og har seiret over dem. For han som er i dere, er større enn han som er i verden.</verse><verse id="5">De er av verden. Derfor taler de av verden, og verden hører dem.</verse><verse id="6">Vi er av Gud. Den som kjenner Gud, hører oss. Den som ikke er av Gud, hører oss ikke. Av dette kjenner vi sannhetens ånd og villfarelsens ånd.</verse><verse id="7">Mine kjære, la oss elske hverandre! For kjærligheten er av Gud, og hver den som elsker, er født av Gud og kjenner Gud.</verse><verse id="8">Den som ikke elsker, kjenner ikke Gud, for Gud er kjærlighet.</verse><verse id="9">Ved dette ble Guds kjærlighet åpenbart iblant oss, at Gud har sendt sin enbårne Sønn til verden, for at vi skal leve ved ham.</verse><verse id="10">I dette er kjærligheten, ikke at vi har elsket Gud, men at han har elsket oss og sendt sin Sønn til soning for våre synder.</verse><verse id="11">Mine kjære, har Gud elsket oss slik, da skylder også vi å elske hverandre.</verse><verse id="12">Ingen har noensinne sett Gud. Dersom vi elsker hverandre, da blir Gud i oss, og kjærligheten til ham er blitt fullkommen i oss.</verse><verse id="13">Av dette kjenner vi at vi blir i ham og han i oss, at han har gitt oss av sin Ånd.</verse><verse id="14">Og vi har sett og vitner at Faderen har sendt Sønnen som verdens frelser.</verse><verse id="15">Den som bekjenner at Jesus er Guds Sønn, i ham blir Gud, og han i Gud.</verse><verse id="16">Og vi har kjent og trodd den kjærlighet som Gud har til oss. Gud er kjærlighet. Den som blir i kjærligheten, blir i Gud, og Gud i ham.</verse><verse id="17">I dette er kjærligheten blitt fullkommen hos oss, at vi har frimodighet på dommens dag. For slik som han er, slik er også vi i denne verden.</verse><verse id="18">Frykt er ikke i kjærligheten, men den fullkomne kjærligheten driver frykten ut. For frykten har med straff å gjøre, og den som frykter, er ikke blitt fullkommen i kjærligheten.</verse><verse id="19">Vi elsker fordi han elsket oss først.</verse><verse id="20">Dersom noen sier: Jeg elsker Gud! - og likevel hater sin bror, så er han en løgner. For den som ikke elsker sin bror som han har sett, hvordan kan han elske Gud, som han ikke har sett?</verse><verse id="21">Og dette budet har vi fra ham at den som elsker Gud, skal også elske sin bror.</verse></chapter><chapter id="5"><verse id="1">Hver den som tror at Jesus er Kristus, er født av Gud. Og hver den som elsker Faderen, elsker også den som er født av ham.</verse><verse id="2">På dette kjenner vi at vi elsker Guds barn: når vi elsker Gud og holder hans bud.</verse><verse id="3">For dette er kjærligheten til Gud at vi holder fast på hans bud. Og hans bud er ikke tunge.</verse><verse id="4">For alt det som er født av Gud, seirer over verden. Og dette er den seier som har seiret over verden: vår tro.</verse><verse id="5">Hvem er den som seirer over verden, uten den som tror at Jesus er Guds Sønn?</verse><verse id="6">Han er den som er kommet med vann og med blod, Jesus Kristus - ikke bare med vannet, men med vannet og med blodet. Og Ånden er den som vitner, fordi Ånden er sannheten.</verse><verse id="7">For de er tre som vitner:</verse><verse id="8">Ånden og vannet og blodet, og disse tre samstemmer.</verse><verse id="9">Tar vi imot menneskers vitnesbyrd, så er Guds vitnesbyrd større. For dette er Guds vitnesbyrd, at han har vitnet om sin Sønn.</verse><verse id="10">Den som tror på Guds Sønn, har vitnesbyrdet i seg selv. Den som ikke tror Gud, har gjort ham til en løgner, fordi han ikke har trodd det vitnesbyrdet Gud har vitnet om sin Sønn.</verse><verse id="11">Og dette er vitnesbyrdet at Gud har gitt oss evig liv, og dette liv er i hans Sønn.</verse><verse id="12">Den som har Sønnen, har livet. Den som ikke har Guds Sønn, har ikke livet.</verse><verse id="13">Dette har jeg skrevet til dere for at dere skal vite at dere har evig liv, dere som tror på Guds Sønns navn.</verse><verse id="14">Og dette er den frimodige tilliten vi har til ham, at dersom vi ber om noe etter hans vilje, så hører han oss,</verse><verse id="15">og dersom vi vet at han hører oss, hva vi enn ber om, da vet vi at vi har fått våre bønneemner oppfylt hos ham.</verse><verse id="16">Dersom noen ser sin bror gjøre en synd som ikke er til døden, så skal han be, og han skal gi ham liv - det vil si dem som synder, men ikke til døden. Det finnes synd som er til døden, det er ikke om den jeg sier at han skal be.</verse><verse id="17">Enhver urettferdighet er synd, og det er synd som ikke er til døden.</verse><verse id="18">Vi vet at den som er født av Gud, ikke synder. Men den som er født av Gud, tar seg i vare, og den onde rører ham ikke.</verse><verse id="19">Vi vet at vi er av Gud. Men hele verden ligger i det onde.</verse><verse id="20">Vi vet at Guds Sønn er kommet, og han har gitt oss forstand så vi kjenner Den Sanne. Og vi er i Den Sanne, i hans Sønn, Jesus Kristus. Han er den sanne Gud og det evige liv.</verse><verse id="21">Mine barn, ta dere i vare for avgudene!</verse></chapter></book><book id="63" name="2 Johannes" shortname="2jn"><chapter id="1"><verse id="1">Den eldste - til den utvalgte frue og hennes barn, som jeg elsker i sannhet, og ikke bare jeg, men alle som har lært sannheten å kjenne,</verse><verse id="2">for den sannhets skyld som blir i oss og skal være med oss til evig tid:</verse><verse id="3">Nåde, miskunn og fred fra Gud Fader, og fra Jesus Kristus, Faderens Sønn, skal være med oss, i sannhet og kjærlighet.</verse><verse id="4">Jeg har gledet meg meget fordi jeg har funnet noen av dine barn som vandrer i sannhet, etter det budet vi har fra Faderen.</verse><verse id="5">Og nå ber jeg deg, frue, ikke som om jeg skrev et nytt bud til deg, men det er det vi har hatt fra begynnelsen: at vi skal elske hverandre.</verse><verse id="6">Og dette er kjærligheten at vi vandrer etter hans bud. Dette er budet, slik som dere hørte det fra begynnelsen, at dere skal vandre etter det.</verse><verse id="7">For mange forførere er gått ut i verden, som ikke bekjenner at Jesus er Kristus, kommet i kjød. Dette er forføreren og Antikrist.</verse><verse id="8">Ta dere i vare, så dere ikke mister det som dere har vunnet med deres arbeid, men kan få full lønn!</verse><verse id="9">Hver den som slår inn på avveier og ikke blir i Kristi lære, har ikke Gud. Den som blir i læren, han har både Faderen og Sønnen.</verse><verse id="10">Om noen kommer til dere og ikke fører denne læren, da ta ikke imot ham i deres hus og hils ham ikke velkommen!</verse><verse id="11">For den som hilser ham velkommen, blir medskyldig med ham i hans onde gjerninger.</verse><verse id="12">Enda jeg har mye å skrive til dere, så vil jeg ikke gjøre det med papir og blekk. Men jeg håper at jeg kan komme til dere og tale muntlig med dere, så vår glede kan være fullkommen.</verse><verse id="13">Din utvalgte søsters barn hilser deg.</verse></chapter></book><book id="64" name="3 Johannes" shortname="3jn"><chapter id="1"><verse id="1">Den eldste - til Gajus, min kjære, som jeg elsker i sannhet.</verse><verse id="2">Du kjære! Jeg ønsker at du i alle ting må ha det godt og være ved god helse, likesom din sjel har det godt.</verse><verse id="3">For jeg ble meget glad da det kom noen brødre og vitnet om din sannhet, slik som du vandrer i sannhet.</verse><verse id="4">Større glede har jeg ikke enn dette at jeg hører mine barn vandrer i sannheten.</verse><verse id="5">Du kjære! Du gjør en trofast gjerning med det du gjør mot brødrene, enda de er fremmede.</verse><verse id="6">De har vitnet for menigheten om din kjærlighet. Du gjør vel med å hjelpe dem på vei, slik det er verdig for Gud.</verse><verse id="7">For det var for hans navns skyld at de dro av sted, og de tar ikke imot noen hjelp fra hedningene.</verse><verse id="8">Derfor skylder vi å ta oss av slike, så vi kan bli medarbeidere for sannheten.</verse><verse id="9">Jeg har skrevet noe til menigheten. Men Diotrefes, som gjerne vil være den fremste blant dem, tar ikke imot oss.</verse><verse id="10">Derfor vil jeg minne om de gjerningene han gjør, når jeg kommer. Han baktaler oss med onde ord. Og han nøyer seg ikke med det: Selv tar han ikke imot brødrene, og dem som vil gjøre det, hindrer han i det og støter dem ut av menigheten.</verse><verse id="11">Du kjære! Ta ikke etter det onde, men det gode! Den som gjør det gode, er av Gud. Den som gjør det onde, har ikke sett Gud.</verse><verse id="12">Demetrius har godt vitnesbyrd av alle, ja, av sannheten selv. Også vi gir ham godt vitnesbyrd, og du vet at vårt vitnesbyrd er sant.</verse><verse id="13">Jeg kunne ha mye å skrive til deg, men jeg vil ikke skrive det til deg med penn og blekk.</verse><verse id="14">Men jeg håper at jeg snart skal få se deg, og da skal vi tale sammen muntlig.</verse></chapter></book><book id="65" name="Judas" shortname="jud"><chapter id="1"><verse id="1">Judas, Jesu Kristi tjener og Jakobs bror - til dem som er kalt, de som er elsket i Gud Fader og bevart for Jesus Kristus:</verse><verse id="2">Miskunn og fred og kjærlighet bli dere rikelig til del!</verse><verse id="3">Dere kjære! Mens jeg var ivrig opptatt med å skrive til dere om vår felles frelse, fant jeg det nødvendig å skrive til dere for å formane dere til å stride for den troen som én gang for alle er blitt overgitt til de hellige.</verse><verse id="4">For noen mennesker har sneket seg inn - noen som denne dommen allerede for lenge siden er oppskrevet for: De er ugudelige, de forvender vår Guds nåde til skamløshet, og de fornekter vår eneste hersker og Herre, Jesus Kristus.</verse><verse id="5">Men etter som dere en gang for alle har fått vite alt, vil jeg minne dere om at da Herren hadde frelst folket ut fra Egypt, ødela han likevel senere dem som ikke trodde.</verse><verse id="6">Og de englene som ikke holdt fast ved sin høye stilling, men forlot sin egen bolig, dem holder han i varetekt i mørket med evige lenker til dommen på den store dag,</verse><verse id="7">likesom Sodoma og Gomorra og byene der omkring, som på samme måten som disse drev hor og gikk etter fremmed* kjød, og nå ligger som eksempel for våre øyne og lider straffen i en evig ild.</verse><verse id="8">Likevel gjør nå disse menneskene det samme. De går i drømme, de gjør kjødet urent, de forakter herredømme og spotter høye åndemakter.</verse><verse id="9">Men ikke engang overengelen Mikael våget å felle en spottende dom da han trettet med djevelen om Moses’ legeme, men sa: Må Herren straffe deg!</verse><verse id="10">Disse menneskene derimot spotter det de ikke kjenner. Og det som de av naturen skjønner, likesom de ufornuftige dyrene, med det ødelegger de seg selv.</verse><verse id="11">Ve dem! For de har slått inn på Kains vei, har for vinnings skyld kastet seg ut i Bileams villfarelse, og er gått under ved Korahs gjenstridighet.*</verse><verse id="12">Disse menneskene er skamflekker ved deres kjærlighetsmåltider. Uten frykt holder de gilde med dere og forer seg selv. De er vannløse skyer som drives av sted av vinden. De er som nakne trær om høsten, uten frukt, to ganger døde, opprykket med rot.</verse><verse id="13">De er ville havsbølger som skummer opp sin egen skam. De er villfarende stjerner, som mørkets natt er rede for til evig tid.</verse><verse id="14">Disse var det også Enok, den sjuende fra Adam, profeterte om da han sa: Se, Herren kommer med sine ti tusener hellige</verse><verse id="15">for å holde dom over alle, og straffe alle ugudelige for alle de ugudelige gjerninger de har gjort, og for alle de harde ord som de har talt mot ham, de ugudelige synderne.</verse><verse id="16">De er slike som knurrer og klager over sin skjebne, enda de farer fram etter sine lyster. Deres munn taler store ord, mens de smigrer folk for vinnings skyld.</verse><verse id="17">Men dere, kjære: Husk de ordene som vår Herre Jesu Kristi apostler før har talt!</verse><verse id="18">For de sa til dere: I den siste tid skal det komme spottere som farer fram etter sine ugudelige lyster.</verse><verse id="19">Disse er det som skaper splittelse, de er sjelelige* mennesker som ikke har Ånden.</verse><verse id="20">Men dere, kjære: Oppbygg dere på deres høyhellige tro, be i Den Hellige Ånd,</verse><verse id="21">og hold dere slik i Guds kjærlighet, mens dere venter på vår Herre Jesu Kristi miskunn til evig liv.</verse><verse id="22">Og noen skal dere tale til rette fordi de tviler,</verse><verse id="23">andre skal dere frelse ved å rive dem ut av ilden. Andre igjen skal dere miskunne dere over i frykt, idet dere til og med hater kappen som er smittet av kjødet.</verse><verse id="24">Men han som er mektig til å verne om dere så dere ikke snubler, og til å stille dere ulastelige fram for sin herlighet i fryd,</verse><verse id="25">den eneste Gud, vår frelser ved Jesus Kristus, vår Herre: Ham tilhører herlighet, storhet, styrke og makt før all tid og nå og i all evighet. Amen.</verse></chapter></book><book id="66" name="Åpenbaringen" shortname="rev"><chapter id="1"><verse id="1">Jesu Kristi åpenbaring, som Gud ga ham for at han skulle vise sine tjenere det som må skje i hast. Han sendte bud ved sin engel og kunngjorde det i tegn for sin tjener Johannes,</verse><verse id="2">som har vitnet om Guds ord og Jesu Kristi vitnesbyrd, alt det han så.</verse><verse id="3">Salig er den som leser og de som hører det profetiske ord og holder fast på det som der står skrevet. For tiden er nær.</verse><verse id="4">Johannes, til de sju menighetene i Asia: Nåde være med dere og fred fra ham som er og som var og som kommer, og fra de sju ånder som er for hans trone,</verse><verse id="5">og fra Jesus Kristus, det troverdige vitne, den førstefødte av de døde og herskeren over kongene på jorden. Han som elsker oss og løste oss fra våre synder med sitt blod,</verse><verse id="6">og som gjorde oss til et kongerike, til prester for Gud, sin Far - ham være æren og makten i all evighet. Amen.</verse><verse id="7">Se, han kommer med skyene, og hvert øye skal se ham, også de som har gjennomstunget ham. Og alle jordens slekter skal gråte sårt over ham. Ja, amen.</verse><verse id="8">Jeg er Alfa og Omega, sier Gud Herren, han som er og som var og som kommer, Den Allmektige.</verse><verse id="9">Jeg, Johannes, som er deres bror, og har del med dere i trengselen og riket og tålmodet i Jesus, jeg var på den øya som kalles Patmos, for Guds ords og Jesu vitnesbyrds skyld.</verse><verse id="10">Jeg var bortrykket i Ånden på Herrens dag. Og jeg hørte bak meg en veldig røst, likesom av en basun,</verse><verse id="11">som sa: Det du ser, skriv det i en bok og send det til de sju menighetene, til Efesus og til Smyrna og til Pergamum og til Tyatira og til Sardes og til Filadelfia og til Laodikea.</verse><verse id="12">Jeg vendte meg om for å se røsten som talte til meg, og da jeg vendte meg, fikk jeg øye på sju lysestaker av gull.</verse><verse id="13">Og midt mellom lysestakene var det en som lignet en menneskesønn. Han var kledd i en fotsid kappe, ombundet med et gullbelte under brystet.</verse><verse id="14">Hans hode og hår var hvitt som hvit ull, som snø, og øynene hans som en ildslue.</verse><verse id="15">Føttene hans var lik skinnende kobber, som om de var glødet i en ovn. Og røsten hans var som bruset av vannmasser.</verse><verse id="16">I sin høyre hånd hadde han sju stjerner og av munnen hans gikk det ut et tveegget, skarpt sverd. Og ansiktet hans var som solen når den skinner i sin kraft.</verse><verse id="17">Da jeg fikk se ham, falt jeg ned for hans føtter som død. Men han la sin høyre hånd på meg og sa: Frykt ikke! Jeg er den første og den siste</verse><verse id="18">og den levende. Jeg var død, og se, jeg er levende i all evighet. Og jeg har nøklene til døden og dødsriket.</verse><verse id="19">Skriv det du så, det som nå er, og det som skal komme etter dette,</verse><verse id="20">og hemmeligheten med de sju stjernene som du så i min høyre hånd, og de sju gullysestakene: De sju stjernene er engler for de sju menighetene, og de sju lysestakene er sju menighetene.</verse></chapter><chapter id="2"><verse id="1">Skriv til engelen for menigheten i Efesus: Dette sier han som holder de sju stjernene i sin høyre hånd, han som går midt mellom de sju lysestaker av gull:</verse><verse id="2">Jeg vet om dine gjerninger og ditt arbeid og din utholdenhet, og at du ikke kan tåle de onde. Du har prøvd dem som kaller seg selv apostler, og ikke er det, og du har funnet at de er løgnere.</verse><verse id="3">Du har tålmodighet, du har hatt mye å bære for mitt navns skyld, og du er ikke gått trett.</verse><verse id="4">Men jeg har imot deg at du har forlatt din første kjærlighet.</verse><verse id="5">Husk derfor hva du er falt fra. Omvend deg, og gjør de første gjerninger! Men hvis ikke, så kommer jeg brått over deg og jeg vil flytte din lysestake bort fra sitt sted - hvis du ikke omvender deg.</verse><verse id="6">Men du har dette: Du hater nikolaittenes gjerninger, som jeg òg hater.</verse><verse id="7">Den som har øre, han høre hva Ånden sier til menighetene: Den som seirer, ham vil jeg gi å ete av livets tre, som er i Guds Paradis!</verse><verse id="8">Og skriv til engelen for menigheten i Smyrna: Dette sier den første og den siste, han som var død og er blitt levende:</verse><verse id="9">Jeg vet om din trengsel og din fattigdom - men du er rik - og om spotten fra dem som sier de er jøder, men ikke er det, men er Satans synagoge.</verse><verse id="10">Frykt ikke for det du skal lide! Se, djevelen skal kaste noen av dere i fengsel, for at dere skal bli satt på prøve, og dere skal ha trengsel i ti dager. Vær tro inntil døden, så vil jeg gi deg livets krone.</verse><verse id="11">Den som har øre, han høre hva Ånden sier til menighetene: Den som seirer, skal slett ikke rammes av den annen død.</verse><verse id="12">Og skriv til engelen for menigheten i Pergamum: Dette sier han som har det tveeggede skarpe sverd:</verse><verse id="13">Jeg vet hvor du bor, der hvor Satan har sin trone. Og du holder fast ved mitt navn. Du fornektet ikke min tro, heller ikke i de dager da Antipas var mitt trofaste vitne, han som ble slått i hjel hos dere, der hvor Satan bor.</verse><verse id="14">Men jeg har noen få ting imot deg: Du har noen der som holder fast ved Bileams lære, han som lærte Balak å legge anstøt for Israels barn - å ete avgudsoffer og drive hor.</verse><verse id="15">Slik har også du noen som på samme vis holder fast ved nikolaittenes lære.</verse><verse id="16">Omvend deg! Ellers kommer jeg snart over deg og vil kjempe mot dem med min munns sverd.</verse><verse id="17">Den som har øre, han høre hva Ånden sier til menighetene: Den som seirer, ham vil jeg gi av den skjulte manna. Og jeg vil gi ham en hvit stein, og på steinen er et nytt navn skrevet som ingen kjenner uten den som får det.</verse><verse id="18">Og skriv til engelen for menigheten i Tyatira: Dette sier Guds Sønn, han som har øyne som ildslue og føtter som skinnende kobber:</verse><verse id="19">Jeg vet om dine gjerninger og din kjærlighet og din tjeneste, din tro og tålmodighet, og dine siste gjerninger, som er flere enn de første.</verse><verse id="20">Men jeg har imot deg at du tåler kvinnen Jesabel, hun som sier at hun er en profetinne, og som lærer og forfører mine tjenere til å drive hor og ete avgudsoffer.</verse><verse id="21">Jeg ga henne tid til å omvende seg, men hun ville ikke omvende seg fra sitt horeliv.</verse><verse id="22">Se, jeg kaster henne på sykeseng. Og de som begår ekteskapsbrudd med henne, skal komme i stor trengsel, hvis de ikke omvender seg fra hennes gjerninger.</verse><verse id="23">Hennes barn vil jeg rykke bort ved død. Og alle menighetene skal kjenne at jeg er den som gransker nyrer og hjerter, og jeg vil gi hver av dere etter hans gjerninger.</verse><verse id="24">Men dere andre i Tyatira, alle de som ikke har denne læren og ikke kjenner Satans dybder, som de sier - til dere sier jeg: Jeg legger ikke noen annen byrde på dere.</verse><verse id="25">Hold bare fast på det dere har, inntil jeg kommer.</verse><verse id="26">Den som seirer, og som tar vare på mine gjerninger inntil enden, ham vil jeg gi makt over folkeslagene.</verse><verse id="27">Han skal styre dem med jernstav og knuse dem som leirkar, slik som også jeg har fått det av min Far.</verse><verse id="28">Og jeg vil gi ham morgenstjernen.</verse><verse id="29">Den som har øre, han høre hva Ånden sier til menighetene!</verse></chapter><chapter id="3"><verse id="1">Og skriv til engelen for menigheten i Sardes: Dette sier han som har de sju Guds ånder og de sju stjernene: Jeg vet om dine gjerninger, at du har navn av at du lever, men du er død.</verse><verse id="2">Våkn opp, og styrk det andre som var i ferd med å dø. For jeg har ikke funnet dine gjerninger fullkomne for min Gud.</verse><verse id="3">Husk derfor hvordan du har mottatt og hørt. Hold fast på det og omvend deg! Dersom du ikke våker, skal jeg komme som en tyv, og du skal slett ikke vite hvilken time jeg kommer over deg.</verse><verse id="4">Men du har noen få navn i Sardes som ikke har sølt til klærne sine. De skal gå med meg i hvite klær, for de er verdige til det.</verse><verse id="5">Den som seirer skal på samme vis bli kledd i hvite klær. Jeg skal så visst ikke utslette hans navn av livets bok, og jeg vil kjennes ved hans navn for min Far og for hans engler.</verse><verse id="6">Den som har øre, han høre hva Ånden sier til menighetene!</verse><verse id="7">Og skriv til engelen for menigheten i Filadelfia: Dette sier Den Hellige, Den Sannferdige, han som har Davids nøkkel, han som lukker opp og ingen lukker igjen, og som lukker igjen og ingen lukker opp:</verse><verse id="8">Jeg vet om dine gjerninger: Se, jeg har satt foran deg en åpnet dør, og ingen kan lukke den igjen. For du har liten styrke, og har holdt fast på mitt ord og ikke fornektet mitt navn.</verse><verse id="9">Se, jeg lar noen av Satans synagoge komme, de som kaller seg selv jøder og ikke er det, men lyver. Jeg vil gjøre det så at de skal komme og falle ned for dine føtter, og de skal forstå at jeg har elsket deg.</verse><verse id="10">Fordi du har bevart mitt ord om tålmodighet, vil jeg bevare deg fra den prøvelsens time som skal komme over hele verden, for å prøve dem som bor på jorden.</verse><verse id="11">Jeg kommer snart! Hold fast på det du har, for at ingen skal ta din krone.</verse><verse id="12">Den som seirer, ham vil jeg gjøre til en støtte i min Guds tempel, og han skal aldri mer gå ut derfra. Og jeg vil skrive på ham min Guds navn, og navnet på min Guds by - det nye Jerusalem, som kommer ned fra himmelen fra min Gud - og mitt eget navn, det nye.</verse><verse id="13">Den som har øre, han høre hva Ånden sier til menighetene!</verse><verse id="14">Og skriv til engelen for menigheten i Laodikea: Dette sier han som er Amen, det trofaste og sannferdige vitne, opphavet til Guds skaperverk:</verse><verse id="15">Jeg vet om dine gjerninger, at du verken er kald eller varm. Det hadde vært godt om du var kald eller varm.</verse><verse id="16">Men fordi du er lunken, og verken kald eller varm, vil jeg spy deg ut av min munn.</verse><verse id="17">Fordi du sier: Jeg er rik, jeg har overflod og har ingen nød - og du vet ikke at du er ussel og ynkelig og fattig og blind og naken,</verse><verse id="18">så råder jeg deg at du kjøper av meg: Gull, lutret i ild, for at du kan bli rik, og hvite klær, for at du kan være kledd i dem og din nakenhets skam ikke skal bli stilt til skue, og øyensalve til å salve dine øyne med, for at du kan se.</verse><verse id="19">Alle dem jeg elsker, dem refser og tukter jeg. Derfor, ta det alvorlig og omvend deg!</verse><verse id="20">Se, jeg står for døren og banker. Om noen hører min røst og åpner døren, da vil jeg gå inn til ham og holde nattverd med ham, og han med meg.</verse><verse id="21">Den som seirer, ham vil jeg gi å sitte med meg på min trone, likesom jeg òg har seiret og har satt meg med min Far på hans trone.</verse><verse id="22">Den som har øre, han høre hva Ånden sier til menighetene!</verse></chapter><chapter id="4"><verse id="1">Deretter så jeg - og se, en dør var åpnet i himmelen. Og den første røsten som jeg hadde hørt tale til meg som en basun, sa: Kom opp her, og jeg vil vise deg det som skal skje etter dette.</verse><verse id="2">Straks ble jeg rykket bort i Ånden. Og se, en trone var satt i himmelen, og det satt en på tronen.</verse><verse id="3">Han som satt der, var å se til som jaspis-stein og sarder-stein. Og rundt tronen var det en regnbue, som en smaragd å se til.</verse><verse id="4">Rundt omkring tronen var det tjuefire troner, og på tronene satt det tjuefire eldste, kledd i hvite klær og med kroner av gull på sine hoder.</verse><verse id="5">Fra tronen går det ut lyn og røster og tordendrønn, og sju ildfakler brenner foran tronen, det er de sju Guds ånder.</verse><verse id="6">Og foran tronen er det likesom et glasshav, likt krystall. Og midt for tronen og omkring den, er det fire livsvesener, fulle av øyne foran og bak.</verse><verse id="7">Det første livsvesen er likt en løve, det andre livsvesen er likt en okse, det tredje livsvesen har ansikt som på et menneske, og det fjerde livsvesen er likt en ørn i flukt.</verse><verse id="8">De fire livsvesener, hvert enkelt av dem, har seks vinger. Og de er fullsatt av øyne, både rundt om og under vingene. Natt og dag sier de uten opphold: Hellig, hellig, hellig er Herren Gud, Den Allmektige, han som var og som er og som kommer!</verse><verse id="9">Og når de fire livsvesener gir pris og ære og takk til ham som sitter på tronen, han som lever i all evighet,</verse><verse id="10">da faller de tjuefire eldste ned for ham som sitter på tronen, og tilber ham som lever i all evighet, og kaster sine kroner ned for tronen og sier:</verse><verse id="11">Verdig er du, vår Herre og Gud, til å få lovprisningen og æren og makten. For du har skapt alle ting, og på grunn av din vilje ble de til og ble de skapt.</verse></chapter><chapter id="5"><verse id="1">Og jeg så at han som satt på tronen hadde en bokrull i sin høyre hånd. Det var skrevet både inne i den og utenpå, og den var forseglet med sju segl.</verse><verse id="2">Og jeg så en mektig engel som ropte med høy røst: Hvem er verdig til å åpne boken og bryte seglene på den?</verse><verse id="3">Og det var ingen i himmelen eller på jorden eller under jorden som kunne åpne boken eller se i den.</verse><verse id="4">Da gråt jeg sårt fordi ingen var funnet verdig til å åpne boken eller se i den.</verse><verse id="5">Men en av de eldste sier til meg: Gråt ikke! Se, løven av Judas stamme, Davids rot, har seiret. Han kan åpne boken og de sju seglene på den.</verse><verse id="6">Og jeg så - og se: Midt mellom tronen og de fire livsvesener og de eldste, sto det et lam, likesom det hadde vært slaktet. Det hadde sju horn og sju øyne, det er de sju Guds ånder som er sendt ut over hele jorden.</verse><verse id="7">Lammet kom bort til ham som satt på tronen, og tok boken av hans høyre hånd.</verse><verse id="8">Da det tok boken, falt de fire livsvesener og de tjuefire eldste ned for Lammet. Hver av dem hadde en harpe, og gullskåler fulle av røkelse, - det er de helliges bønner.</verse><verse id="9">Og de synger en ny sang og sier: Verdig er du til å ta imot boken og åpne seglene på den, fordi du ble slaktet og med ditt blod kjøpte oss til Gud av hver stamme og tunge og folk og ætt,</verse><verse id="10">og gjorde dem til et kongerike og til prester for vår Gud. Og de skal herske som konger på jorden.</verse><verse id="11">Og jeg så, og jeg hørte røsten av mange engler omkring tronen og de fire livsvesener og de eldste - tallet på dem var ti tusen ganger ti tusen og tusen ganger tusen.</verse><verse id="12">De sa med høy røst: Verdig er Lammet, som ble slaktet, til å få makt og rikdom og visdom og styrke og ære og pris og velsignelse!</verse><verse id="13">Og hver skapning som er i himmelen og på jorden og under jorden og på havet, og alt det som er i dem, hørte jeg si: Ham som sitter på tronen, og Lammet, tilhører velsignelsen og æren og lovprisningen og makten i all evighet!</verse><verse id="14">Og de fire livsvesener sa: Amen! Og de eldste falt ned og tilba.</verse></chapter><chapter id="6"><verse id="1">Og jeg så at Lammet åpnet det første av de sju seglene, og jeg hørte et av de fire livsvesener si som med tordenrøst: Kom!</verse><verse id="2">Og jeg så - og se: En hvit hest, og han som satt på den, hadde en bue, og det ble gitt ham en krone, og han dro ut med seier og for å seire.</verse><verse id="3">Da Lammet åpnet det andre seglet, hørte jeg det andre livsvesen si: Kom!</verse><verse id="4">Og en annen hest dro ut, som var rød. Han som satt på den, ble det gitt å ta freden bort fra jorden, så de skulle slakte hverandre. Og det ble gitt ham et stort sverd.</verse><verse id="5">Da Lammet åpnet det tredje seglet, hørte jeg det tredje livsvesen si: Kom! Og jeg så - og se: En svart hest, og han som satt på den, hadde en vekt i hånden.</verse><verse id="6">Og jeg hørte likesom en røst midt iblant de fire livsvesener, og den sa: Et mål hvete for en denar, og tre mål bygg for en denar. Men oljen og vinen skal du ikke skade.</verse><verse id="7">Da Lammet åpnet det fjerde seglet, hørte jeg røsten av det fjerde livsvesen, som sa: Kom!</verse><verse id="8">Da så jeg - og se: En gulblek hest. Han som satt på den, hans navn var Døden, og dødsriket fulgte med ham. Og det ble gitt dem makt over fjerdedelen av jorden, til å drepe med sverd og med hungersnød og med pest, og ved villdyrene på jorden.</verse><verse id="9">Og da Lammet åpnet det femte seglet, så jeg under alteret deres sjeler som var blitt slått i hjel for Guds ords skyld og på grunn av det vitnesbyrd som de hadde.</verse><verse id="10">De ropte med høy røst og sa: Herre, du hellige og sannferdige! Hvor lenge skal det vare før du holder dom og hevner vårt blod på dem som bor på jorden?</verse><verse id="11">Og det ble gitt hver av dem en lang, hvit kappe. Og det ble sagt til dem at de skulle slå seg til tåls ennå en liten stund, inntil tallet på deres medtjenere og brødre var fullt, de som skulle bli slått i hjel likesom de selv.</verse><verse id="12">Og jeg så da Lammet åpnet det sjette seglet - og se: Det ble et stort jordskjelv, og solen ble svart som en sekk av hår, og hele månen ble som blod.</verse><verse id="13">Og himmelens stjerner falt ned på jorden, som et fikentre kaster ned sine umodne fiken når det ristes av sterk vind.</verse><verse id="14">Og himmelen vek bort, likesom en bokrull som rulles sammen. Og hvert fjell og hver øy ble flyttet fra sitt sted.</verse><verse id="15">Kongene på jorden og stormennene og hærførerne og de rike og de mektige, hver trell og hver fri mann, gjemte seg i hulene og mellom berghamrene.</verse><verse id="16">Og de sier til fjell og klipper: Fall over oss og skjul oss for hans åsyn som sitter på tronen, og for Lammets vrede.</verse><verse id="17">For deres store vredesdag er kommet, og hvem kan da bli stående?</verse></chapter><chapter id="7"><verse id="1">Deretter så jeg fire englene som sto ved jordens fire hjørner og holdt på jordens fire vinder, for at det ikke skulle blåse noen vind over jorden eller over havet eller på noe tre.</verse><verse id="2">Og jeg så en annen engel, som steg opp fra soloppgangen, og som hadde den levende Guds segl. Han ropte med høy røst til de fire engler som det var gitt å skade jorden og havet,</verse><verse id="3">og sa: Skad ikke jorden eller havet eller trærne før vi har satt et segl på vår Guds tjenere i deres panner.</verse><verse id="4">Og jeg hørte tallet på dem som var beseglet. Det var hundre og førtifire tusen av alle Israels barns stammer.</verse><verse id="5">Av Judas stamme tolv tusen beseglede, av Rubens stamme tolv tusen, av Gads stamme tolv tusen,</verse><verse id="6">av Asjers stamme tolv tusen, av Naftalis stamme tolv tusen, av Manasses stamme tolv tusen,</verse><verse id="7">av Simeons stamme tolv tusen, av Levis stamme tolv tusen, av Issakars stamme tolv tusen,</verse><verse id="8">av Sebulons stamme tolv tusen, av Josefs stamme tolv tusen, av Benjamins stamme tolv tusen beseglede.</verse><verse id="9">Deretter så jeg - og se: En stor skare som ingen kunne telle, av alle folkeslag og stammer og folk og tungemål. De sto for tronen og for Lammet, kledd i lange, hvite kapper, og med palmegreiner i sine hender.</verse><verse id="10">Og de ropte med høy røst og sa: Frelsen tilhører vår Gud, han som sitter på tronen, og Lammet.</verse><verse id="11">Alle englene sto omkring tronen og om de eldste og om de fire livsvesener, og de falt ned for tronen på sitt ansikt og tilba Gud,</verse><verse id="12">og sa: Amen! Velsignelsen og herligheten og visdommen og takken og æren og makten og styrken tilhører vår Gud i all evighet! Amen.</verse><verse id="13">Og en av de eldste tok til orde og sa til meg: Disse som er kledd i de lange hvite kappene - hvem er de? Og hvor er de kommet fra?</verse><verse id="14">Jeg sa til ham: Herre, du vet det! Og han sa til meg: Dette er de som kommer ut av den store trengsel, og de har vasket sine kapper og gjort dem hvite i Lammets blod.</verse><verse id="15">Derfor er de for Guds trone og tjener ham dag og natt i hans tempel, og han som sitter på tronen, skal reise sin bolig over dem.</verse><verse id="16">De skal ikke hungre mer, heller ikke tørste mer. Solen skal ikke falle på dem, eller noen hete.</verse><verse id="17">For Lammet, som er midt for tronen, skal vokte dem og føre dem til livets vannkilder. Og Gud skal tørke bort hver tåre fra deres øyne.</verse></chapter><chapter id="8"><verse id="1">Da Lammet åpnet det sjuende seglet, ble det stillhet i himmelen omkring en halv time.</verse><verse id="2">Og jeg så de sju englene som står for Gud, og det ble gitt dem sju basuner.</verse><verse id="3">En annen engel kom og sto ved alteret. Han hadde et røkelseskar av gull. Og det ble gitt ham en stor mengde røkelse for at han skulle legge den til de helliges bønner på gullalteret foran tronen.</verse><verse id="4">Og røken av røkelsen steg fra engelens hånd opp for Gud sammen med de helliges bønner.</verse><verse id="5">Og engelen tok røkelseskaret og fylte det med ild fra alteret, og kastet den på jorden. Da kom det tordendrønn og røster og lyn og jordskjelv.</verse><verse id="6">Og de sju englene som hadde de sju basunene, gjorde seg klar til å blåse.</verse><verse id="7">Den første engelen blåste i basunen, og det kom hagl og ild, blandet med blod, og det ble kastet ned på jorden. Tredjedelen av jorden ble oppbrent, og tredjedelen av trærne ble oppbrent, og alt grønt gress ble oppbrent.</verse><verse id="8">Den andre engelen blåste i basunen, og noe som lignet et stort, brennende fjell ble kastet i havet. Og tredjedelen av havet ble til blod.</verse><verse id="9">Og tredjedelen av de levende skapninger i havet døde, og tredjedelen av skipene ble ødelagt.</verse><verse id="10">Den tredje engelen blåste i basunen, og en stor stjerne falt ned fra himmelen, flammende som en fakkel, og den falt på tredjedelen av elvene og på vannkildene.</verse><verse id="11">Stjernens navn var Malurt, og tredjedelen av vannet ble til malurt. Og mange mennesker døde av vannet fordi det var blitt forgiftet.</verse><verse id="12">Den fjerde engelen blåste i basunen, og tredjedelen av solen ble slått, og tredjedelen av månen og tredjedelen av stjernene, for at tredjedelen av dem skulle bli formørket, og tredjedelen av dagen miste sitt lys, og natten likeså.</verse><verse id="13">Og jeg så, og jeg hørte en ørn som fløy under det høyeste av himmelen og sa med høy røst: Ve, ve, ve over dem som bor på jorden, for de andre basunrøstene av de tre englene som ennå skal blåse!</verse></chapter><chapter id="9"><verse id="1">Den femte engelen blåste i basun. Jeg så da en stjerne som var falt fra himmelen ned på jorden. Nøkkelen til avgrunnens brønn ble gitt til den.</verse><verse id="2">Den åpnet avgrunnens brønn, og en røk steg opp av brønnen som røken av en stor ovn. Solen og luften ble formørket av røken fra brønnen.</verse><verse id="3">Ut av røken kom det gresshopper på jorden. Det ble gitt dem makt, slik som skorpionene på jorden har.</verse><verse id="4">Det ble sagt til dem at de ikke skulle skade gresset på jorden eller noe annet grønt, heller ikke noe tre, men bare de menneskene som ikke hadde Guds segl på sine panner.</verse><verse id="5">Det ble ikke gitt gresshoppene å drepe dem, men å pine dem i fem måneder. Og pinen de voldte, var som pinen av en skorpion når den stikker et menneske.</verse><verse id="6">I de dager skal folk søke døden, men de skal ikke finne den. De skal lengte etter å få dø, men døden skal fly fra dem.</verse><verse id="7">Gresshoppene var av utseende lik hester, som var gjort klare til kamp. På hodene deres var det kroner av noe som lignet gull, og ansiktene deres var som menneskers ansikter.</verse><verse id="8">De hadde hår som kvinnehår, og tennene deres var som løvers tenner.</verse><verse id="9">De hadde brynjer likesom jernbrynjer. Og lyden av vingene deres var som lyden av vogner når mange hester løper til strid.</verse><verse id="10">De har haler med brodder som skorpioner, og i halene ligger deres makt til å skade menneskene i fem måneder.</verse><verse id="11">Til konge over seg har de avgrunnens engel. Hans navn er på hebraisk Abaddon, på gresk har han navnet Apollyon.</verse><verse id="12">Det første ve er over. Se, ennå kommer det to ve-rop etter dette.</verse><verse id="13">Den sjette engelen blåste i basunen. Og jeg hørte en røst fra de fire hornene på gullalteret som står for Gud.</verse><verse id="14">Røsten sa til den sjette engelen, han som hadde basunen: Løs de fire englene som er bundet ved den store elven Eufrat!</verse><verse id="15">Og de ble løst, de fire englene som var blitt forberedt for timen og dagen og måneden og året, til å drepe tredjedelen av menneskene.</verse><verse id="16">Tallet på rytterhæren var to ganger ti tusen ganger ti tusen. Jeg hørte tallet på dem.</verse><verse id="17">Slik så jeg hestene i mitt syn, og de som satt på dem: De hadde ildrøde og mørkeblå og svovelgule brynjer. Hestenes hoder var som løve-hoder, og av munnen på dem gikk det ut ild og røk og svovel.</verse><verse id="18">Av disse tre plager ble tredjedelen av menneskene drept: av ilden og av røken og av svovelen som kom ut av munnen på dem.</verse><verse id="19">For hestenes makt ligger i munnen deres og i halen, for halene på dem er lik slanger og har hoder, og med dem gjør de skade.</verse><verse id="20">Men resten av menneskene, de som ikke ble drept ved disse plagene, omvendte seg likevel ikke fra sine henders verk, så de sluttet å tilbe de onde åndene og avgudsbildene av gull og sølv og kobber, av stein og tre - de som verken kan se eller høre eller gå.</verse><verse id="21">Og de omvendte seg ikke fra sine mord eller fra sine trolldomskunster eller fra sitt horeliv eller fra sine tyverier.</verse></chapter><chapter id="10"><verse id="1">Og jeg så en annen mektig engel stige ned fra himmelen. Han var kledd i en sky, og regnbuen var over hodet hans. Hans ansikt var som solen, og føttene hans som ildsøyler.</verse><verse id="2">I hånden hadde han en liten, åpnet bok. Han satte den høyre foten på havet og den venstre på jorden.</verse><verse id="3">Og han ropte med veldig røst, som når en løve brøler. Da han hadde ropt ut, talte de sju tordnene med sine røster.</verse><verse id="4">Og da de sju tordnene hadde talt, ville jeg til å skrive. Men jeg hørte en røst fra himmelen som sa: Sett segl for det som de sju tordnene talte, og skriv det ikke!</verse><verse id="5">Og engelen som jeg så, som sto på havet og på jorden, løftet sin høyre hånd mot himmelen,</verse><verse id="6">og han sverget ved ham som lever i all evighet, han som skapte himmelen og det som er i den, og jorden og det som er på den, og havet og det som er i det: Nå er tiden omme!</verse><verse id="7">Men i de dager når den sjuende engelens røst blir hørt, når han skal blåse i basunen, da skal også Guds mysterium* bli fullbyrdet, slik som han forkynte for sine tjenere profetene.</verse><verse id="8">Og den røsten som jeg hadde hørt fra himmelen, talte nå igjen til meg: Gå og ta den lille åpne boken av engelens hånd, han som står på havet og på jorden.</verse><verse id="9">Jeg gikk da bort til engelen og sa til ham at han skulle gi meg den lille boken. Han sier til meg: Ta boken og sluk den! Og den skal være bitter i din buk, men i din munn skal den være søt som honning.</verse><verse id="10">Og jeg tok den lille boken av engelens hånd og slukte den. I min munn var den søt som honning. Men da jeg hadde ett den, sved den i min buk.</verse><verse id="11">Og det ble sagt til meg: Igjen skal du profetere om mange folk og nasjoner og tungemål og konger.</verse></chapter><chapter id="11"><verse id="1">Og det ble gitt meg et rør, likesom en stav, med de ordene: Stå opp og mål Guds tempel og alteret og dem som tilber der!</verse><verse id="2">Men forgården utenfor templet, la den være, og mål den ikke. For den er gitt til hedningefolkene, og de skal tråkke ned den hellige by i førtito måneder.</verse><verse id="3">Og jeg vil gi mine to vitner å profetere i ett tusen to hundre og seksti dager, kledd i sekk.</verse><verse id="4">Dette er de to oljetrærne og de to lysestakene som står for jordens Herre.</verse><verse id="5">Dersom noen vil skade dem, da går det ild ut fra munnen deres og fortærer fiendene deres. Ja, om noen vil skade dem, skal han drepes på den måten.</verse><verse id="6">De har makt til å lukke himmelen, så det ikke faller regn i de dagene de er profeter. Og de har makt over vannene, til å gjøre dem til blod, og til å slå jorden med alle slags plager, så ofte de vil.</verse><verse id="7">Og når de har fullført sitt vitnesbyrd, da skal dyret som stiger opp fra avgrunnen, føre krig mot dem og seire over dem og drepe dem.</verse><verse id="8">Og likene deres skal ligge på gaten i den store byen, den som i åndelig mening kalles Sodoma og Egypt, der hvor deres Herre ble korsfestet.</verse><verse id="9">I tre dager og en halv ser mennesker fra alle folk, stammer og tungemål på likene deres, og de tillater ikke at likene blir lagt i grav.</verse><verse id="10">Og de som bor på jorden, skal glede seg over dem og fryde seg, og de skal sende gaver til hverandre, fordi disse to profetene var til plage for dem som bor på jorden.</verse><verse id="11">Og etter tre dager og en halv kom det livsånde fra Gud i dem, og de reiste seg opp på sine føtter. Og stor frykt falt på dem som så dem.</verse><verse id="12">Og de hørte en høy røst fra himmelen som sa til dem: Stig opp hit! Og de steg opp til himmelen i skyen, mens deres fiender så dem.</verse><verse id="13">I samme stund kom det et stort jordskjelv. Tiendedelen av byen falt i grus, og sju tusen mennesker ble drept i jordskjelvet. Resten av folket ble forferdet og ga himmelens Gud ære.</verse><verse id="14">Det annet ve er over. Se, det tredje ve kommer snart.</verse><verse id="15">Og den sjuende engelen blåste i basunen. Og høye røster ble hørt i himmelen, som sa: Kongedømmet over verden tilhører nå vår Herre og hans Salvede, og han skal være konge i all evighet.</verse><verse id="16">Og de tjuefire eldste, som sitter for Guds åsyn på sine troner, falt på sitt ansikt og tilba Gud</verse><verse id="17">og sa: Vi takker deg, Herre Gud, du Allmektige, du som er og som var, fordi du har tatt i bruk din store makt og regjerer som konge.</verse><verse id="18">Hedningefolkene raste, men nå er din vrede kommet - tiden da de døde skal dømmes, og da du skal lønne dine tjenere profetene og de hellige og dem som frykter ditt navn, de små og de store, og da du skal ødelegge dem som ødelegger jorden.</verse><verse id="19">Guds tempel i himmelen ble åpnet og hans paktsark ble sett i hans tempel. Og det kom lyn og røster, tordendrønn og jordskjelv og store hagl.</verse></chapter><chapter id="12"><verse id="1">Et stort tegn ble sett i himmelen: En kvinne, kledd med solen, og månen under hennes føtter, og på hennes hode en krone av tolv stjerner.</verse><verse id="2">Hun var med barn og skrek i barnsnød og fødselsveer.</verse><verse id="3">Og et annet tegn ble sett i himmelen - og se: En stor ildrød drage som hadde sju hoder og ti horn, og på sine hoder sju kroner.</verse><verse id="4">Med sin hale dro den med seg tredjedelen av himmelens stjerner og kastet dem til jorden. Og den stilte seg foran kvinnen som skulle føde, for å sluke barnet hennes så snart hun hadde født.</verse><verse id="5">Hun fødte en sønn, et guttebarn, som skal styre alle hedningefolkene med jernstav. Og hennes barn ble rykket bort til Gud og hans trone.</verse><verse id="6">Og kvinnen flyktet ut i ørkenen, hvor hun hadde et sted som er gjort i stand for henne av Gud, for at de der skal sørge for henne i ett tusen to hundre og seksti dager.</verse><verse id="7">Det ble en strid i himmelen: Mikael og hans engler tok til å stride mot dragen. Og dragen stred, og dens engler.</verse><verse id="8">Og de kunne ikke stå seg, og det ble ikke lenger funnet sted for dem i himmelen.</verse><verse id="9">Den store dragen ble kastet ned, den gamle slangen, han som kalles djevelen og Satan, han som forfører hele verden. Han ble kastet ned på jorden, og hans engler ble kastet ned med ham.</verse><verse id="10">Og jeg hørte en høy røst i himmelen si: Fra nå av tilhører frelsen og kraften og riket vår Gud, og makten hans Salvede. For våre brødres anklager er kastet ned, han som anklaget dem for vår Gud dag og natt.</verse><verse id="11">De har seiret over ham i kraft av Lammets blod og det ordet de vitnet. Og de hadde ikke sitt liv kjært, like til døden.</verse><verse id="12">Derfor fryd dere, himler, og dere som bor i dem! Men ve jorden og havet! For djevelen er steget ned til dere i stor vrede, fordi han vet at han bare har en liten tid.</verse><verse id="13">Og da dragen så at den var kastet ned på jorden, forfulgte den kvinnen som hadde født guttebarnet.</verse><verse id="14">Og den store ørnens to vinger ble gitt til kvinnen for at hun skulle fly ut til sitt sted i ørkenen, der hun blir sørget for i en tid og tider og en halv tid, borte fra slangens ansikt.</verse><verse id="15">Slangen sprutet av sin munn vann som en elv etter kvinnen, for å rive henne bort med elven.</verse><verse id="16">Men jorden kom kvinnen til hjelp, og jorden åpnet sin munn og slukte elven som dragen sprutet av sin munn.</verse><verse id="17">Dragen ble vred på kvinnen, og dro av sted for å føre krig mot de andre av hennes ætt, mot dem som holder fast på Guds bud og har Jesu vitnesbyrd.</verse></chapter><chapter id="13"><verse id="1">Og jeg så et dyr stige opp av havet. Det hadde ti horn og sju hoder. På sine horn hadde det ti kroner. Og på sine hoder hadde det spottenavn.</verse><verse id="2">Dyret som jeg så, lignet en leopard, og det hadde føtter som en bjørn, og munnen var som munnen på en løve. Og dragen ga det sin kraft og sin trone og stor makt.</verse><verse id="3">Og jeg så et av dyrets hoder likesom såret til døden, men det dødelige såret ble legt. Og all jorden undret seg og fulgte etter dyret.</verse><verse id="4">De tilba dragen, fordi den hadde gitt dyret makt. Og de tilba dyret og sa: Hvem er lik dyret og hvem kan stride mot det?</verse><verse id="5">Det ble gitt det en munn som talte store og bespottelige ord. Og det ble gitt det makt til å holde på i førtito måneder.</verse><verse id="6">Det åpnet sin munn til spott mot Gud - til å spotte hans navn og bolig og dem som bor i himmelen.</verse><verse id="7">Og det ble gitt det å føre krig mot de hellige og seire over dem. Det ble gitt det makt over hver stamme og hvert folk og hvert tungemål og hvert folkeslag.</verse><verse id="8">Alle som bor på jorden, skal tilbe det, hver den som ikke har fått sitt navn skrevet i livets bok hos Lammet som er slaktet, fra verdens grunnvoll ble lagt.</verse><verse id="9">Dersom noen har øre, han høre!</verse><verse id="10">Om noen fører i fangenskap, han går i fangenskap. Om noen dreper med sverd, han skal drepes med sverd. Her er de helliges tålmodighet og tro.</verse><verse id="11">Og jeg så et annet dyr stige opp av jorden. Det hadde to horn, likesom et lam, men talte som en drage.</verse><verse id="12">Det bruker hele det første dyrets makt for dets øyne. Og det gjør slik at jorden og de som bor på den, tilber det første dyret - det som fikk sitt dødelige sår legt.</verse><verse id="13">Og det gjør store tegn. Til og med får det ild til å falle ned fra himmelen på jorden for menneskenes øyne.</verse><verse id="14">Det forfører dem som bor på jorden, på grunn av de tegnene som ble gitt det å gjøre for dyrets øyne. Og det sier til dem som bor på jorden, at de skal gjøre et bilde av det dyret som fikk sverdhogget og ble levende igjen.</verse><verse id="15">Og det fikk makt til å gi dyrets bilde livsånde, så at dyrets bilde til og med kunne tale, og gjøre så at alle de som ikke ville tilbe dyrets bilde, skulle drepes.</verse><verse id="16">Det utvirker at det blir gitt alle, små og store, rike og fattige, frie og treller, et merke i sin høyre hånd eller på sin panne,</verse><verse id="17">og at ingen kan kjøpe eller selge uten den som har merket: dyrets navn eller tallet for dets navn.</verse><verse id="18">Heri består visdommen. Den som har forstand, la ham regne ut dyrets tall! For det er et menneskes tall. Og dets tall er seks hundre og sekstiseks.</verse></chapter><chapter id="14"><verse id="1">Og jeg så, og se: Lammet sto på Sions berg. Sammen med det var de hundre og førtifire tusen, som hadde Lammets navn og dets Fars navn skrevet på sine panner.</verse><verse id="2">Fra himmelen hørte jeg en røst som lyden av mange vann og som lyden av sterk torden. Røsten jeg hørte, var som av harpespillere som spilte på sine harper.</verse><verse id="3">Og de sang en ny sang foran tronen og foran de fire livsvesener og de eldste. Og ingen kunne lære sangen uten de hundre og førtifire tusen, de som er kjøpt fra jorden.</verse><verse id="4">Det er de som ikke har gjort seg urene med kvinner, for de er som jomfruer. Det er de som følger Lammet hvor det går. De er kjøpt fra menneskene til en førstegrøde for Gud og Lammet.</verse><verse id="5">I deres munn er ikke funnet løgn. De er uten lyte.</verse><verse id="6">Jeg så en annen engel, som fløy under det høyeste av himmelen. Han hadde et evig evangelium å forkynne for dem som bor på jorden, for alle nasjoner og stammer, tungemål og folk.</verse><verse id="7">Og han sa med høy røst: Frykt Gud og gi ham ære! For timen for hans dom er kommet. Tilbe ham som skapte himmelen og jorden, havet og vannkildene!</verse><verse id="8">En annen engel, den andre, fulgte etter og sa: Falt, falt, er Babylon den store, som har gitt alle folkeslag å drikke av sitt horelivs vredesvin.</verse><verse id="9">En annen engel, den tredje, fulgte etter dem og sa med høy røst: Dersom noen tilber dyret og dets bilde, og tar merket på sin panne eller sin hånd,</verse><verse id="10">da skal han også drikke av Guds vredesvin, som er skjenket ublandet i hans harmes beger. Og han skal pines med ild og svovel for de hellige englers og for Lammets øyne.</verse><verse id="11">Røken av deres pine stiger opp i all evighet. De har ikke hvile dag eller natt, de som tilber dyret og dets bilde, og hver den som tar imot merket med dets navn.</verse><verse id="12">Heri består de helliges tålmodighet, de som holder fast ved Guds bud og Jesu tro.</verse><verse id="13">Og jeg hørte en røst fra himmelen si: Skriv: Salige er de døde som dør i Herren fra nå av. Ja, sier Ånden, de skal hvile fra sitt besvær, for deres gjerninger følger dem.</verse><verse id="14">Og jeg så - og se: En hvit sky, og på skyen satt en som var lik en menneskesønn. På sitt hode hadde han en krone av gull, og i sin hånd en skarp sigd.</verse><verse id="15">Og en annen engel kom ut fra templet og ropte med høy røst til ham som satt på skyen: Send ut din sigd og høst! Timen til å høste er kommet, for høsten på jorden er fullmoden.</verse><verse id="16">Og han som satt på skyen, lot sin sigd gå over jorden, og jorden ble høstet.</verse><verse id="17">En annen engel kom ut av templet i himmelen og hadde en skarp sigd, han også.</verse><verse id="18">Og enda en annen engel kom ut, fra alteret. Han hadde makt over ilden. Og han ropte med høy røst til engelen som hadde den skarpe sigden: Send ut din skarpe sigd og høst drueklasene av jordens vintre! For druene er modne.</verse><verse id="19">Engelen lot sin sigd gå over jorden og høstet jordens vintre, og han kastet frukten i Guds vredes vinpresse, den store.</verse><verse id="20">Og vinpressen ble tråkket utenfor byen, og det kom blod ut av vinpressen like til bisselet på hestene så langt som ett tusen seks hundre stadier.</verse></chapter><chapter id="15"><verse id="1">Og jeg så et annet tegn i himmelen, stort og underfullt: Sju engler med sju plager, de siste, for med dem er Guds vrede fullbyrdet.</verse><verse id="2">Og jeg så noe som lignet et hav av glass, blandet med ild. De som hadde seiret over dyret og dyrets bilde og over tallet for dyrets navn, så jeg stå ved glasshavet, med Guds harper i hånd.</verse><verse id="3">De synger Guds tjener Moses’ sang og Lammets sang, og sier: Store og underfulle er dine gjerninger, Herre Gud, du Allmektige! Rettferdige og sanne er dine veier, du folkenes konge.</verse><verse id="4">Hvem skulle ikke frykte deg, Herre, og ære ditt navn? For du alene er hellig. Alle folkene skal komme og tilbe for ditt åsyn, for dine rettferdige dommer er blitt åpenbare.</verse><verse id="5">Etter dette så jeg at templet, vitnesbyrdets telt i himmelen, ble åpnet,</verse><verse id="6">og ut fra templet kom de sju englene som hadde de sju plagene. De var kledd i rent og skinnende lin og hadde gullbelter spent om brystet.</verse><verse id="7">Ett av de fire livsvesener ga de sju englene sju gullskåler fylt med Guds vrede - hans som lever i all evighet.</verse><verse id="8">Og templet ble fylt med røk fra Guds herlighet og fra hans makt, så ingen kunne gå inn i templet før de sju plagene fra de sju englene var fullbyrdet.</verse></chapter><chapter id="16"><verse id="1">Og jeg hørte en høy røst fra templet, og den sa til de sju englene: Gå av sted og tøm de sju Guds vredesskålene ut på jorden.</verse><verse id="2">Og den første gikk av sted og tømte sin skål ut over jorden. Da kom en ond og farlig byll på de menneskene som hadde dyrets merke og som tilba dets bilde.</verse><verse id="3">Den andre engelen tømte sin skål ut i havet. Det ble til blod som av en død mann, og alt liv i havet døde.</verse><verse id="4">Den tredje engelen tømte sin skål ut i elvene og vannkildene, og de ble til blod.</verse><verse id="5">Og jeg hørte vannenes engel si: Rettferdig er du fordi du har dømt slik, du som er og som var, du hellige.</verse><verse id="6">For blod av hellige og av profeter har de utøst, og blod ga du dem å drikke. De er det verd.</verse><verse id="7">Og jeg hørte alteret si: Ja, Herre Gud, du Allmektige. Sanne og rettferdige er dine dommer.</verse><verse id="8">Den fjerde engelen tømte sin skål ut på solen, og det ble den gitt å brenne menneskene med ild.</verse><verse id="9">Og menneskene brant i svær hete, og spottet Guds navn, han som har makt over disse plagene. Og de omvendte seg ikke til å gi ham ære.</verse><verse id="10">Den femte engelen tømte sin skål ut over dyrets trone. Og dets rike ble formørket, og de tygget sine tunger i pine.</verse><verse id="11">De spottet himmelens Gud for sine piner og for sine byller, men de omvendte seg ikke fra sine gjerninger.</verse><verse id="12">Den sjette engelen tømte sin skål ut i den store elven Eufrat. Og vannet i den tørket bort, for at det skulle ryddes vei for kongene fra Østen.</verse><verse id="13">Og jeg så at det av dragens munn og av dyrets munn og av den falske profetens munn kom ut tre urene ånder som lignet padder.</verse><verse id="14">Det er djevleånder som gjør tegn. De går ut til kongene i hele verden for å samle dem til krigen på Guds, Den Allmektiges store dag.</verse><verse id="15">Se, jeg kommer som en tyv! Salig er den som våker og tar vare på klærne sine, så han ikke skal gå naken og de skal se hans skam.</verse><verse id="16">Og han samlet dem på det stedet som på hebraisk heter Harmageddon.</verse><verse id="17">Den sjuende engelen tømte sin skål ut i luften. Og en veldig røst kom fra tronen i templet i himmelen, og sa: Det er skjedd!</verse><verse id="18">Det kom lyn og røster og tordendrønn. Og det kom et stort jordskjelv, et slikt som ikke har vært fra den tiden menneskene ble til på jorden - et slikt jordskjelv, så stort.</verse><verse id="19">Den store byen ble delt i tre deler, og folkenes byer falt i grus og Babylon den store, ble husket for Guds åsyn, så han skulle gi den begeret med hans strenge vredes vin.</verse><verse id="20">Hver en øy vek bort, og fjell ble ikke funnet.</verse><verse id="21">Og fra himmelen falt hagl så svært som hundre pund ned på menneskene. Men de spottet Gud for haglets plage, for plagen var meget stor.</verse></chapter><chapter id="17"><verse id="1">En av de sju englene med de sju skålene kom og talte med meg og sa: Kom, jeg skal vise deg dommen over den store horen, hun som sitter over de mange vann.</verse><verse id="2">Med henne har jordens konger drevet hor. De som bor på jorden, er blitt drukne av hennes horelivs vin.</verse><verse id="3">Og han førte meg i ånden ut i ørkenen. Der så jeg en kvinne sitte på et skarlagenrødt dyr, som var fullt av spottenavn. Dyret hadde sju hoder og ti horn.</verse><verse id="4">Kvinnen var kledd i purpur og skarlagen, og smykket med gull og edelsteiner og perler. I sin hånd hadde hun et gullbeger, fullt av styggedommer og av hennes horelivs urenheter.</verse><verse id="5">På hennes panne var skrevet et navn, en hemmelighet: Babylon, den store, mor til horene og avskyelighetene på jorden.</verse><verse id="6">Jeg så kvinnen drukken av de helliges blod og av Jesu vitners blod. Og jeg undret meg storlig da jeg så henne.</verse><verse id="7">Engelen sa da til meg: Hvorfor undrer du deg? Jeg skal si deg hemmeligheten med kvinnen og med dyret som bærer henne, det som har sju hoder og ti horn.</verse><verse id="8">Dyret som du så, det var og er ikke, og det skal stige opp, ut av avgrunnen, og gå til undergang. Og de som bor på jorden, de som ikke, fra verdens grunnvoll ble lagt, har sitt navn skrevet i livets bok, - de skal undre seg når de ser at dyret var, og ikke er, og skal komme igjen.</verse><verse id="9">Her er den forstand som har visdom: De sju hodene er sju fjell, som kvinnen sitter på.</verse><verse id="10">De er også sju konger. De fem er falt. Den ene er nå. Den andre er ennå ikke kommet. Og når han kommer, skal han bare bli en kort tid.</verse><verse id="11">Dyret som var og ikke er, det er selv den åttende, og også en av de sju, og farer bort til undergang.</verse><verse id="12">De ti hornene som du så, er ti konger som ennå ikke har fått rike. Men de får makt som konger i én time sammen med dyret.</verse><verse id="13">Disse har én tanke, og sin kraft og sin makt gir de til dyret.</verse><verse id="14">Disse skal føre krig mot Lammet. Men Lammet skal seire over dem, fordi han er herrers herre og kongers konge - seire sammen med dem som er med Lammet, de kalte og utvalgte og trofaste.</verse><verse id="15">Og han sier til meg: De vannene som du så, der horen sitter, er folk og skarer og nasjoner og tungemål.</verse><verse id="16">De ti hornene som du så, og dyret, de skal hate horen, og de vil gjøre henne øde og naken. Hennes kjøtt skal de ete, og brenne henne opp med ild.</verse><verse id="17">For Gud innga dem i hjertet å utføre hans plan, og å fullføre én og samme tanke, og å gi dyret sitt rike inntil Guds ord er blitt fullbyrdet.</verse><verse id="18">Og kvinnen som du så, er den store byen som har kongedømme over kongene på jorden.</verse></chapter><chapter id="18"><verse id="1">Deretter så jeg en annen engel stige ned fra himmelen. Han hadde stor makt, og jorden ble opplyst av hans herlighet.</verse><verse id="2">Han ropte med sterk røst og sa: Falt, falt er Babylon den store! Den er blitt et tilholdssted for onde ånder - et fengsel for hver uren ånd, og et fengsel for hver uren og hatet fugl.</verse><verse id="3">For av hennes horelivs vredesvin har alle folk drukket. Kongene på jorden har drevet hor med henne, og kjøpmennene på jorden er blitt rike av hennes overdådige vellevnet.</verse><verse id="4">Og jeg hørte en annen røst fra himmelen si: Kom ut fra henne, mitt folk, for at dere ikke skal ha del i hennes synder, og for at dere ikke skal få del i hennes plager!</verse><verse id="5">For hennes synder når like til himmelen, og Gud har kommet i hu hennes urettferdige gjerninger.</verse><verse id="6">Gi henne igjen som hun har gitt! Gjengjeld henne dobbelt etter hennes gjerninger! Skjenk henne dobbelt i det begeret hun selv har fylt!</verse><verse id="7">Så mye som hun har opphøyet seg selv og levd i overflod, så mye skal dere gi henne av pine og sorg. Fordi hun sier i sitt hjerte: Jeg sitter som dronning og er ikke enke, sorg skal jeg aldri se! -</verse><verse id="8">derfor skal hennes plager komme på én dag: død og sorg og hungersnød. Hun skal bli oppbrent med ild. For sterk er Gud Herren, som dømte henne.</verse><verse id="9">Kongene på jorden, de som har drevet hor med henne og levd i overdådighet med henne, skal gråte og jamre seg over henne, når de ser røken fra hennes brann.</verse><verse id="10">Av frykt for hennes pine står de langt borte, og de skal si: Ve, ve du store by Babylon, du mektige by! På én time er din dom kommet.</verse><verse id="11">Og kjøpmennene på jorden skal gråte og sørge over henne, fordi ingen mer kjøper deres skipslaster,</verse><verse id="12">skipslaster av gull og sølv og edelsteiner og perler, av fint lin og purpur og silke og skarlagen, all slags velluktende tre og all slags kar av elfenben og all slags kar av kostelig tre og av kobber og jern og marmor,</verse><verse id="13">og kanel og salveolje og røkelse og myrra og virak, og vin og olje, fint mel og hvete, storfe og sauer, hester og vogner, treller og menneskesjeler.</verse><verse id="14">Og den frukten som din sjel hadde lyst til, er blitt borte for deg. All glans og glitter er blitt borte for deg. Og aldri mer skal det finnes.</verse><verse id="15">De som handler med slikt, de som er blitt rike ved henne, skal stå langt borte i redsel for hennes pine, gråtende og sørgende, og si:</verse><verse id="16">Ve, ve den store byen! Du som var kledd i fint lin og purpur og skarlagen, og som lyste av gull og edelsteiner og perler</verse><verse id="17">- at så stor en rikdom er ødelagt på én time! Hver styrmann og hver skipsfører og alle sjøfolk, og hver den som ferdes på havet, sto langt borte,</verse><verse id="18">og de ropte da de så røken av hennes brann, og sa: Hvem er lik den store byen?</verse><verse id="19">De strødde støv på sine hoder og ropte med gråt og sorg, og sa: Ve, ve den store byen, hvor alle som har skip i sjøen, er blitt rike av hennes kostbarheter. For på én time er den lagt øde!</verse><verse id="20">Fryd deg over den, du himmel, og dere hellige, og dere apostler og profeter, fordi Gud har holdt dom over den for dere!</verse><verse id="21">Og en mektig engel løftet en stein, som en stor kvernstein, og kastet den i havet og sa: Slik skal Babylon, den store byen, med ett styrtes ned og aldri finnes mer.</verse><verse id="22">Lyd av harpespillere og sangere og fløytespillere og basunblåsere - aldri mer skal det høres i deg. Håndverkere av alle slag skal aldri bli funnet i deg mer, og lyd av kvern skal aldri mer bli hørt i deg.</verse><verse id="23">Lys av lampe skal ikke mer skinne i deg. Røst av brudgom og brud skal aldri mer høres i deg. For dine kjøpmenn var jordens stormenn, og alle folk ble ført vill ved din trolldom.</verse><verse id="24">I denne byen ble funnet blod av profeter og hellige og av alle dem som er blitt myrdet på jorden.</verse></chapter><chapter id="19"><verse id="1">Deretter hørte jeg likesom en mektig lyd av en stor skare i himmelen, som sa: Halleluja! Frelsen og æren og makten tilhører vår Gud!</verse><verse id="2">For sanne og rettferdige er hans dommer. For han har dømt den store horen, hun som ødela jorden med sitt horeliv, og han har krevd sine tjeneres blod av hennes hånd.</verse><verse id="3">Og de sa annen gang: Halleluja! Røken av henne stiger opp i all evighet.</verse><verse id="4">De tjuefire eldste og de fire livsvesener falt ned og tilba Gud, han som sitter på tronen, og sa: Amen! Halleluja!</verse><verse id="5">Og fra tronen gikk det ut en røst som sa: Pris vår Gud, alle hans tjenere, dere som frykter ham, både små og store!</verse><verse id="6">Og jeg hørte likesom en lyd av en stor skare, og som en lyd av mange vann, og som en lyd av sterke tordendrønn, som sa: Halleluja! For Gud Herren, Den Allmektige regjerer som konge!</verse><verse id="7">La oss glede oss og fryde oss og gi ham æren! For Lammets bryllup er kommet, og hans brud har gjort seg rede.</verse><verse id="8">Det er henne gitt å kle seg i rent og skinnende fint lin. For det fine linet er de helliges rettferdige gjerninger.</verse><verse id="9">Og han sier til meg: Skriv: Salige er de som er innbudt til Lammets bryllupsmåltid! Han sier til meg: Dette er Guds sanne ord.</verse><verse id="10">Da falt jeg ned for hans føtter for å tilbe ham, men han sier til meg: Vokt deg for det! Jeg er din og dine brødres medtjener, de som har Jesu vitnesbyrd. Gud skal du tilbe! For Jesu vitnesbyrd er profetordets ånd.</verse><verse id="11">Og jeg så himmelen åpnet - og se: En hvit hest. Og han som sitter på den, heter Trofast og Sannferdig, og han dømmer og strider med rettferdighet.</verse><verse id="12">Hans øyne er som ildslue. På hans hode er det mange kroner. Han har en innskrift med et navn som ingen kjenner uten han selv.</verse><verse id="13">Han er iført en kledning som er dyppet i blod, og hans navn er Guds Ord.</verse><verse id="14">Hærene i himmelen fulgte ham på hvite hester, kledd i fint lin, hvitt og rent.</verse><verse id="15">Ut av hans munn går det et skarpt sverd, for at han med det skal slå hedningefolkene. Og han skal styre dem med jernstav. Han tråkker vinpressen med Guds, Den Allmektiges strenge vredes vin.</verse><verse id="16">På sin kledning og på sin hofte har han et navn skrevet: Kongers konge og herrers herre.</verse><verse id="17">Og jeg så en engel som sto i solen. Han ropte med høy røst til alle fuglene som flyr under himmelen: Kom hit og samle dere til Guds store måltid!</verse><verse id="18">Dere skal få ete kjøtt av konger og kjøtt av hærførere og kjøtt av helter, og kjøtt av hester og dem som sitter på dem, og kjøtt av alle - både frie menn og treller, både små og store.</verse><verse id="19">Jeg så dyret og jordens konger med sine hærer samlet til krig mot ham som satt på hesten, og mot hans hær.</verse><verse id="20">Og dyret ble grepet, og sammen med det den falske profeten, han som hadde gjort tegn for dyrets øyne, og med disse tegnene hadde forført dem som tok dyrets merke og tilba dets bilde. Disse to ble kastet levende i ildsjøen som brenner med svovel.</verse><verse id="21">De andre ble drept med sverdet som gikk ut fra hans munn som satt på hesten. Og alle fuglene ble mettet av deres kjøtt.</verse></chapter><chapter id="20"><verse id="1">Og jeg så en engel stige ned fra himmelen med nøkkelen til avgrunnen og en stor lenke i sin hånd.</verse><verse id="2">Han grep dragen, den gamle slangen, som er djevelen og Satan, og bandt ham for tusen år,</verse><verse id="3">og kastet ham i avgrunnen, lukket til og satte segl over ham, for at han ikke lenger skulle forføre folkeslagene - ikke før de tusen år var til ende. Deretter må han slippes løs en kort tid.</verse><verse id="4">Jeg så troner, og de satte seg på dem, og det ble gitt dem makt til å holde dom. Og jeg så deres sjeler som var blitt halshogd for Jesu vitnesbyrds skyld og for Guds ords skyld, og de som ikke hadde tilbedt dyret eller dets bilde, og som ikke hadde tatt merket på sin panne eller hånd. Og de ble levende og hersket sammen med Kristus i tusen år.</verse><verse id="5">Men de andre døde ble ikke levende før de tusen år var gått. Dette er den første oppstandelsen.</verse><verse id="6">Salig og hellig er den som har del i den første oppstandelsen. Over dem har den annen død ingen makt. De skal være Guds og Kristi prester, og regjere med ham i tusen år.</verse><verse id="7">Og når de tusen år er til ende, skal Satan løses fra sitt fengsel.</verse><verse id="8">Og han skal gå ut og forføre folkeslagene ved jordens fire hjørner, Gog og Magog, for å samle dem til strid. Og tallet på dem er som havets sand.</verse><verse id="9">Og de dro opp over den vide jord og omringet de helliges leir og den elskede byen. Men ild falt ned fra himmelen og fortærte dem.</verse><verse id="10">Og djevelen som forførte dem, ble kastet i sjøen med ild og svovel, hvor også dyret og den falske profeten var. Og de skal pines dag og natt i all evighet.</verse><verse id="11">Jeg så en stor, hvit trone, og ham som satt på den. For hans åsyn vek jorden og himmelen bort, og det ble ikke funnet sted for dem.</verse><verse id="12">Og jeg så de døde, små og store, stå for Gud, og bøker ble åpnet. Og en annen bok ble åpnet, som er livets bok. De døde ble dømt etter det som var skrevet i bøkene, etter sine gjerninger.</verse><verse id="13">Havet ga tilbake de døde som var i det, og døden og dødsriket ga fra seg de døde som var i dem. Og de ble dømt, hver etter sine gjerninger.</verse><verse id="14">Og døden og dødsriket ble kastet i ildsjøen. Dette er den annen død: ildsjøen.</verse><verse id="15">Og hvis noen ikke ble funnet innskrevet i livets bok, ble han kastet i ildsjøen.</verse></chapter><chapter id="21"><verse id="1">Og jeg så en ny himmel og en ny jord. For den første himmel og den første jord var veket bort, og havet er ikke mer.</verse><verse id="2">Og jeg så den hellige by, det nye Jerusalem, stige ned ut av himmelen fra Gud, gjort i stand som en brud som er prydet for sin brudgom.</verse><verse id="3">Fra tronen hørte jeg en høy røst som sa: Se, Guds bolig er hos menneskene. Han skal bo hos dem, og de skal være hans folk, og Gud selv skal være hos dem og være deres Gud.</verse><verse id="4">Han skal tørke bort hver tåre fra deres øyne. Og døden skal ikke være mer, og ikke sorg, og ikke skrik, og ikke pine skal være mer. For de første ting er veket bort.</verse><verse id="5">Og han som satt på tronen sa: Se, jeg gjør alle ting nye! Og han sier til meg: Skriv! For disse ordene er troverdige og sanne.</verse><verse id="6">Så sa han til meg: Det er skjedd! Jeg er Alfa og Omega, begynnelsen og enden. Jeg vil gi den tørste å drikke av livets vannkilde for intet.</verse><verse id="7">Den som seirer, skal arve alle ting. Jeg vil være hans Gud, og han skal være min sønn.</verse><verse id="8">Men de feige og vantro og vanhellige og morderne og horkarene og trollmennene og avgudsdyrkerne og alle løgnere - deres del skal være i sjøen som brenner med ild og svovel. Det er den annen død.</verse><verse id="9">Og en av de sju englene som hadde de sju skålene, fylt av de sju siste plagene, kom bort til meg og talte med meg, og han sa: Kom, jeg vil vise deg bruden, Lammets hustru.</verse><verse id="10">Og han førte meg i ånden opp på et stort, høyt fjell. Og han viste meg den hellige by Jerusalem, som kom ned fra himmelen, fra Gud.</verse><verse id="11">Den hadde Guds herlighet. Den strålte som den mest kostbare edelstein, som krystallklar jaspis.</verse><verse id="12">Den hadde en stor og høy mur med tolv porter. Ved portene var det tolv engler. Der var skrevet navnene på Israels barns tolv stammer.</verse><verse id="13">Mot øst var det tre porter, mot nord tre porter, mot sør tre porter, mot vest tre porter.</verse><verse id="14">Og byens mur hadde tolv grunnsteiner, og på dem navnene på Lammets tolv apostler.</verse><verse id="15">Han som talte med meg, hadde en målestav av gull for at han skulle måle byen og dens porter og dens mur.</verse><verse id="16">Byen ligger i en firkant, lengden er så stor som bredden. Han målte byen med målestaven: Tolv tusen stadier - lengden og bredden og høyden av den er like.</verse><verse id="17">Og han målte muren: Hundre og førtifire alen, etter menneskemål, som også er englemål.</verse><verse id="18">Muren var bygd av jaspis, og byen var av rent gull, lik klart glass.</verse><verse id="19">Grunnsteinene i byens mur var prydet med alle slags kostbare edelsteiner. Den første grunnsteinen var jaspis, den andre safir, den tredje kalkedon, den fjerde smaragd,</verse><verse id="20">den femte sardonyks, den sjette sarder, den sjuende krysolitt, den åttende beryll, den niende topas, den tiende krysopras, den ellevte hyasint, den tolvte ametyst.</verse><verse id="21">De tolv portene var tolv perler, hver av portene var én perle. Og byens gate var rent gull, som gjennomsiktig glass.</verse><verse id="22">Noe tempel så jeg ikke i byen, for dens tempel er Gud Herren, Den Allmektige, og Lammet.</verse><verse id="23">Byen trenger ikke lys fra solen eller månen. For Guds herlighet opplyser byen, og Lammet er dens lys.</verse><verse id="24">Folkeslagene skal vandre i byens lys, og kongene på jorden bærer sin herlighet inn i den.</verse><verse id="25">Dens porter skal aldri stenges om dagen, for natt skal ikke være der.</verse><verse id="26">De skal bære folkeslagenes herlighet og ære inn i den.</verse><verse id="27">Og ikke noe urent skal komme inn i byen, og ingen som farer med styggedom og løgn, men bare de som er innskrevet i livets bok hos Lammet.</verse></chapter><chapter id="22"><verse id="1">Og han viste meg en elv med livets vann, klar som krystall, som strømmet ut fra Guds og Lammets trone,</verse><verse id="2">midt i byens gate. På begge sider av elven sto livets tre, som bærer frukt tolv ganger og gir sin frukt hver måned. Og bladene på treet tjener til helse for folkeslagene.</verse><verse id="3">Det skal ikke lenger være noen forbannelse. Guds og Lammets trone skal være i byen, og hans tjenere skal tjene ham.</verse><verse id="4">De skal se hans åsyn, og hans navn skal være på deres panner.</verse><verse id="5">Natt skal ikke være mer, og de trenger ikke lys av lampe og lys av sol, for Gud Herren skal lyse over dem. Og de skal være konger i all evighet.</verse><verse id="6">Og han sa til meg: Disse ordene er troverdige og sanne. Og Herren, den Gud som gir profetene sin Ånd, har sendt sin engel for å vise sine tjenere det som snart skal skje.</verse><verse id="7">Se, jeg kommer snart! Salig er den som holder fast på de profetiske ordene i denne boken.</verse><verse id="8">Og jeg, Johannes, er den som hørte og så disse tingene. Da jeg hadde hørt og sett, falt jeg ned for å tilbe ved føttene til den engelen som hadde vist meg alt dette.</verse><verse id="9">Men han sa til meg: Vokt deg for det! Jeg er medtjener med deg og dine brødre profetene, og med dem som holder fast på ordene i denne boken. Gud skal du tilbe!</verse><verse id="10">Og han sier til meg: Sett ikke segl for de profetiske ordene i denne boken! For tiden er nær.</verse><verse id="11">La den som gjør urett, fortsatt gjøre urett, og la den urene fortsatt bli uren! Og la den rettferdige fortsatt gjøre rettferdighet, og la den hellige fortsatt bli helliggjort!</verse><verse id="12">Se, jeg kommer snart, og min lønn er med meg, for å gi enhver igjen etter som hans gjerning er.</verse><verse id="13">Jeg er Alfa og Omega, den første og den siste, begynnelsen og enden.</verse><verse id="14">Salige er de som vasker sine kapper, så de må få rett til livets tre, og til å gå gjennom portene inn i byen.</verse><verse id="15">Men utenfor er hundene og trollmennene og de som driver hor og drapsmennene og avgudsdyrkerne og hver den som elsker og gjør løgn.</verse><verse id="16">Jeg, Jesus, har sendt min engel for å vitne om dette for dere i menighetene. Jeg er Davids rot og ætt, den klare morgenstjerne.</verse><verse id="17">Og Ånden og bruden sier: Kom! Og den som hører det, la ham si: Kom! Og den som tørster, han får komme! Og den som vil, han får ta livets vann for intet!</verse><verse id="18">Jeg vitner for enhver som hører de profetiske ordene i denne boken: Dersom noen legger noe til dette, da skal Gud legge på ham de plagene som det er skrevet om i denne boken.</verse><verse id="19">Og dersom noen tar noe bort fra ordene i denne profetiske boken, da skal Gud ta bort hans del fra livets tre og fra den hellige byen, som det er skrevet om i denne boken.</verse><verse id="20">Han som vitner dette, sier: Ja, jeg kommer snart! Amen, ja kom, Herre Jesus!</verse></chapter></book></bible>