<?xml version="1.0" encoding="utf-8"?><bible><info id="name" code="1159">Fulfulde Nigeria New Testament</info><info id="language" shortname="null" textdirection="ltr">Nigerian Fulfulde</info><info id="publisher" url="http://www.wycliffe.org">Wycliffe</info><book id="40" name="Maatiyu" shortname="mat"><chapter id="NaN"/><chapter id="1"><verse id="1">Ɗe'e ngoni inɗe maama'en Yeesu Almasiihu lenyol Dawda, Dawda lenyol Ibraahim.</verse><verse id="2">Ibraahim danyi Iciyaaku, nden Iciyaaku danyi Yaakubu, nden Yaakubu danyi Yahuuda e sakiraaɓe maako,</verse><verse id="3">Yahuuda danyi Feresa e Jeera, maduujo Jeera woni Taamar, Feresa danyi Heseruuna, Heseruuna danyi Aram,</verse><verse id="4">Aram danyi Amiinadab, Amiinadab danyi Naacon, Naacon danyi Salmon,</verse><verse id="5">Salmon danyi Bo'aaja, maduujo Bo'aaja woni Rahab, Bo'aaja danyi Obida, maduujo Obida woni Rut, Obida danyi Jeesi,</verse><verse id="6">Jeesi danyi Dawda Laamiiɗo, Dawda Laamiiɗo danyi Suleymaanu, maduujo Suleymaanu woni debbo Uriya ndenno,</verse><verse id="7">Suleymaanu danyi Rehobowam, Rehobowam danyi Abija, Abija danyi Aasa,</verse><verse id="8">Aasa danyi Jehoocafat, Jehoocafat danyi Jooram, Jooram danyi Ajaariya,</verse><verse id="9">Ajaariya danyi Jootama, Jootama danyi Ahas, Ahas danyi Hejekaaya,</verse><verse id="10">Hejekaaya danyi Manaase, Manaase danyi Amon, Amon danyi Joosaya,</verse><verse id="11">Joosaya danyi Jekooniya e sakiraaɓe maako worɓe, carel ko Yahuudanko'en nangaa njaaraa leydi Baabiila.</verse><verse id="12">Gaɗa ɗum yaariiɓe leydi Baabiila, Jekooniya danyi Ceyaltiyal, Ceyaltiyal danyi Jaruubabel,</verse><verse id="13">Jaruubabel danyi Abiihudu, Abiihudu danyi Eliyaakim, Eliyaakim danyi Aajoro,</verse><verse id="14">Aajoro danyi Jaadok, Jaadok danyi Aakim, Aakim danyi Aliiyudu,</verse><verse id="15">Aliiyudu danyi Eleyaajar, Eleyaajar danyi Mataana, Mataana danyi Yaakubu,</verse><verse id="16">Yaakubu danyi Yusufu gorko Maryaama, Maryaama danyi Yeesu bi'eteeɗo Almasiihu.</verse><verse id="17">E woodi maama'en sappo e nayo daga jaamanu Ibraahim yaaki jaamanu Dawda. E woodi maama'en sappo e nayo daga jaamanu Dawda yaaki carel ngel Yahuudanko'en njaaraa maccungaaku to leydi Baabiila. E woodi maama'en sappo e nayo daga carel ngel Yahuudanko'en njaaraa maccungaaku to leydi Baabiila yaaki danyngol Almasiihu.</verse><verse id="18">Raa no Yeesu Almasiihu danyiraa. Maduujo maako Maryaama waadi alkawal teegal e Yusufu. Ammaa ko ɓe ngaɗa teegal, sey o tawraa reedu daga to Ruuhu Allah.</verse><verse id="19">Nde Yusufu o neɗɗo aadiliijo, o yiɗaa o semtinamo e njayri. O darwi o yoofamo e suuɗe.</verse><verse id="20">Ammaa carel ngel o nyumata dow maajum, malaa'ikaajo Joomiraawo wanganimo nder koyɗol, wi'imo, “Yusufu ɓii Dawda, taa' hulu te'uki Maryaama, ngam ɓingel ngel o saawi daga to Ruuhu Allah ngel ƴiwoyi.</verse><verse id="21">O danyay ɓiɗɗo gorko nden a noddaymo Yeesu, ngam o hisnay yimɓe maako daga hakke maɓɓe.”</verse><verse id="22">Fuu fii ɗu'um ɗum waɗi ngam ɗum hebbina ko Joomiraawo wi'i daga honduko annabiijo, o wi'i,</verse><verse id="23">“Raɗɗum, surbaajo mo andaa gorko danyay ɓiɗɗo gorko, nden ɗum nodday inde maako Imaanuwel.” Ma'ana Imaanuwel woni, “Allah e wondi e meeɗen.”</verse></chapter><chapter id="2"><verse id="1">Gaɗa Yeesu danyaama e gariiri Baytalaami nder leydi Yahuudiya, nder carel ngel Hirudus laamoto, woɓɓe andanɓe koode daga fuuna ɓe ngari Urucaliima,</verse><verse id="2">e ɓe ƴama, “Toye on ɗon danyaaɗo laamiiɗo Yahuudanko'en? Ngam min ngi'i hoodere maako daga fuuna, min ngarii min mawninamo.”</verse><verse id="3">Nde Hirudus laamiiɗo nani non, o wanni, kanko e yimɓe Urucaliima ɗuɗɓe.</verse><verse id="4">Sey o noddi mawɓe ardiiɓe diina e moodiɓɓe Attawra, o ƴamiɓe, “Toye Almasiihu danyetee?”</verse><verse id="5">Ɓe mbi'imo, “Nder gariiri Baytalaami nder leydi Yahuudiya. Ngam raa ko annabiijo windi,</verse><verse id="6">‘Ammaa, an, gariyel Baytalaami gongel nder leydi Yahuuda,
an a gariyel goodungel teddungal nder leydi ndin,
ngam daga nder maaɗa goɗɗo laamiiɗo ƴiwoyta,
kanko wartata gaynaako yimɓe am Israa'iilanko'en.’ ”</verse><verse id="7">Sey Hirudus noddi ɓen ɗon andanɓe koode e suuɗe, o ƴamiɓe carel ngel ɓe ngi'i hoodere nden, ɓe mbi'imoka.</verse><verse id="8">Sey o liliɓe Baytalaami, o wi'i, “Njahee ɗaɓɓiton ɓingel ngel boɗɗum. To on ngi'iingel, ngaron mbi'onyamka, ngam min maa mi yaha mi mawninangel.”</verse><verse id="9">Nde ɓe nani ko laamiiɗo on wi'i, sey ɓe nangi laawol. Nde ɓe ngi'i hoodere nden, ɓe nani belɗum naa' seɗɗa. Hoodere nden ardiiɓe naaki nde dari dow to ɓingel ngel woni.</verse><verse id="10">Nde ɓe nani ko laamiiɗo on wi'i, sey ɓe nangi laawol. Nde ɓe ngi'i hoodere nden, ɓe nani belɗum naa' seɗɗa. Hoodere nden ardiiɓe naaki nde dari dow to ɓingel ngel woni.</verse><verse id="11">Nde ɓe natti wuro ngon, ɓe tawi ɓingel ngel e Maryaama maduujo maagel. Ɓe ndicci ɓe mawniningel, nden ɓe pitti doŋle maɓɓe ɓe kokkingel caahu jiinaari, e urde welnde bi'eteende firankisen, e nebbam uroojam bi'eteeɗam mur.</verse><verse id="12">Nde Allah haɗiiɓe nder koyɗol to' ɓe co''oo to Hirudus, sey ɓe tokki laawol feere ɓe co''i leydi maɓɓe.</verse><verse id="13">Gaɗa andanɓe koode ɓen ndilli, sey malaa'ikaajo Joomiraawo wangani Yusufu nder koyɗol, wi'imo, “Umma koccaa ɓingel ngel e maduujo maagel ndoggaa njahaa leydi Masar. Njooɗee ton naa mi wi'ii'on ngarton, ngam Hirudus e yiɗi ɗaɓɓita ɓingel ngel ngam o warangel.”</verse><verse id="14">Yusufu ummii hocci ɓingel ngel e maduujo maagel caka jemma, o dilli leydi Masar.</verse><verse id="15">Ton ɓe njooɗi naaki Hirudus maayi. Non waɗii ngam ɗum hebbina ko Joomiraawo wi'i daga honduko annabiijo maako wiiki, “Daga leydi Masar mi noddi Ɓiɗɗo am.”</verse><verse id="16">Nde Hirudus faami andanɓe koode ɓen ƴoyriimo, sey ɓernde maako metti naa' seɗɗa. O wi'i ɗum wara ɓikkoy pamaroy fuu ngoroy ngoodukoy duuɓi ɗiɗi yaaki ley ngonkoy nder gariyel Baytalaami e haade gariyel ngel. O waɗu non ngam andanɓe koode ɓen mbi'imo arande hoodere nden wanganiiɓe duuɓi ɗiɗi ƴaɓɓiiɗi.</verse><verse id="17">Non hebbini ko Allah wi'i daga honduko Annabi Irmiya wiiki,</verse></chapter><chapter id="3"><verse id="1">Gaɗa duuɓi ɗuɗɗi Yahaya Gaɗoowo Baptisma yahi nder ladde Yahuudiya, e mo wa'ajina,</verse><verse id="2">e mo wi'a, “Tuubee, ngam Laamu Allah ɓadake!”</verse><verse id="3">On ɗon kanko woni mo Annabi Icaaya meti dow maako, wi'i,
“Goɗɗo e nodda nder ladde, e wi'a,
‘Mo''inee ɗatal Joomiraawo,
portee laawol ngam garol maako!’ ”</verse><verse id="4">Yahaya e ɓornii kolte ɗe ɗum waɗiri leeɓe ngeelooba, e mo taadii taadorde laral. Nyamndu maako woni baabeeji e njumri.</verse><verse id="5">Sey yimɓe ɗuɗɓe daga gariiri Urucaliima e leydi Yahuudiya fuu e gariije ɗe haade Caangol Urdun ɓe ngaɗi ka yaaki to maako.</verse><verse id="6">E ɓe mbi'a fuu ko wooɗaa ɗum ɓe ngaɗi, e mo waɗanaɓe baptisma nder Caangol Urdun.</verse><verse id="7">Ammaa nde Yahaya yi'i Faarisanko'en e Saadusanko'en ɗuɗɓe ngari ngam o waɗanaɓe baptisma, o wi'iɓe, “Onon ɓiɓɓe boole! Moye wi'i'on ndoggon bone garayɗum?</verse><verse id="8">Ngaɗee ko hollata on ali hakkeeji mooɗon.</verse><verse id="9">To' on nyumu on mbi'ay nder ɓerɗe mooɗon, ‘Minon, min ɓiɓɓe Annabi Ibraahim.’ Ngam e mi wi'a'on, Allah waaway umminanki Annabi Ibraahim ɓiɓɓe daga nder kaaƴe ɗe'e.</verse><verse id="10">Koo jooni fe''irde ƴeftaama ngam fe''a leɗɗe daga ɗaɗi maaje. Lekki fuu ki rimataa ɓikkoy mboɗkoy, ɗum fe''ayki ɗum faɗɗaki nder hiite.</verse><verse id="11">Min, e mi waɗirana'on baptisma e ndiyam ngam holluki on tuubi. Ammaa ɓurɗoyam mangu e wara gaɗa am. Mi fotaayi mi jogoo paɗe maako. O waɗiranay'on baptisma e Ruuhu Allah e hiite.</verse><verse id="12">E mo jogii besirɗum gawri maako ngam senduki gawri e nyaande. O hawritay gawri ndin, o waɗandi nder resirde gawri maako, ammaa o wula nyaande nden nder hiite nge waatataa.”</verse><verse id="13">E carel ngel Yeesu waroyi daga leydi Galiili. O yahi Caangol Urdun to Yahaya ngam Yahaya waɗanamo baptisma.</verse><verse id="14">Ammaa Yahaya yiɗii wanya waɗankimo baptisma, e wi'a, “E haani ngaɗanaayam baptisma, ammaa a wari to am?”</verse><verse id="15">Ammaa Yeesu nootii wi'i, “Alu ɗum warta non jooni, ngam non haani kebbiniren ko Allah yiɗi ngaɗen.” Nden Yahaya jaɓi.</verse><verse id="16">Nde ɗum waɗani Yeesu baptisma, e mo wurto nder ndiyam ɗam, sey ɗon e ɗon dow maɓɓitii o yi'i Ruuhu Allah e jippoyo dow maako e ɓandu bo foondu.</verse><verse id="17">Sey hononde ƴiwoyi daga dow wi'i, “O'o woni Ɓiɗɗo am mo ngiɗumi, e mi nana belɗum maako.”</verse></chapter><chapter id="4"><verse id="1">Sey Ruuhu Allah yaari Yeesu nder ladde ngam Ceyɗan foondamo.</verse><verse id="2">Gaɗa Yeesu waɗii balɗe 40 e suumoo jemma e nyalawma, weelo nangimo.</verse><verse id="3">Sey Ceyɗan wari, wi'imo, “To an woni Ɓiɗɗo Allah, wi'u ɗe'e kaaƴe ngarta buroodi.”</verse><verse id="4">Yeesu nootii wi'imo, “Aayaare wi'ii, ‘Naa' e nyamndu tan neɗɗo marortoo, sey ni e koo ndeye wolde garoynde daga to Allah.’ ”</verse><verse id="5">Sey Ceyɗan yaarimo Urucaliima Gariiri Ceniindi darnimo ton dow hoore Wuro Ceniingo,</verse><verse id="6">wi'imo, “To an woni Ɓiɗɗo Allah, diwu daga ɗo'o ngam aayaare wi'ii,
‘Allah wi'ay malaa'ika'en muuɗum mballumaa boɗɗum.
Ɓe taɓɓete nder juuɗe maɓɓe,
ngam to' nawnaa koyɗe maaɗa dow hayre.’ ”</verse><verse id="7">Yeesu wi'imo, “Ɗonmaa aayaare wi'ii, ‘Taa' foondu Allah Joomiraawo maaɗa!’ ”</verse><verse id="8">Ceyɗan fuɗɗiti yaarimo dow wonde hocceere townde hollimo leyɗe duuniyaaru fuu e jawdi maaje,</verse><verse id="9">o wi'imo, “Ɗu'um fuu mi hokketeɗum taa diccake a mawniniiyam.”</verse><verse id="10">Sey Yeesu wi'imo, “Umma daga ɗo'o, an Ceyɗan! Aayaare wi'ii, ‘Mawnin Allah Joomiraawo maaɗa, kanko tan mawnintaa.’ ”</verse><verse id="11">Sey Ceyɗan alimo, malaa'ika'en ngari mballimo.</verse><verse id="12">Too, nde Yeesu nani ɗum maɓɓii Yahaya nder suudu cural, o so''ii leydi Galiili.</verse><verse id="13">O ali gariiri Najarat, o yahi o jooɗii gariiri Kafarnahum ngondi haade mbeela nder leydi Jabaluuna e Naftaali.</verse><verse id="14">O waɗii non ngam ɗum hebbina ko Allah wi'i daga honduko Annabi Icaaya wiiki,</verse><verse id="15">“Leydi Jabaluuna e leydi Naftaali,
onon leyɗe gonɗe dow laawol haade mbeela, fongo Caangol Urdun,
nder leydi Galiili ndi yimɓe naa' Yahuudanko'en!</verse><verse id="16">Yimɓe jooɗiiɓe nder nyiwre
ɓe ngi'ii jayngol mangol,
nden ɓen ɗon jooɗiiɓe nder leydi ndi ɗowdi mayde,
jayngol wurtoyake yeyni dow maɓɓe.”</verse><verse id="17">Daga carel ngel, Yeesu fuɗɗi wa'ajinki, e wi'a, “Tuubee, ngam Laamu Allah warii haade mooɗon.”</verse><verse id="18">Yeesu e yaha haade Mbeela Galiili, o yi'i sakiraaɓe ɗiɗo, Siiman bi'eteeɗo Biiturus e minyiraawo maako Andiraawus, e ɓe ngaɗa nangirɗum liƴƴi maɓɓe nder ndiyam, ngam ɓe nangooɓe liƴƴi.</verse><verse id="19">Sey Yeesu wi'iɓe, “Tokkeeyam, mi wartiray'on gaddayɓe yimɓe to am.”</verse><verse id="20">Ɗon e ɗon ɓe ali nangirɗum liƴƴi maɓɓe ɓe tokkimo.</verse><verse id="21">Nde o ɓeydi yeeso seɗɗa, sey o yi'i woɓɓe sakiraaɓe ɗiɗo, Yaakubu e minyiraawo muuɗum Yahaya ɓiɓɓe Jabadi, e ɓe nder komiwal e nyaako maɓɓe Jabadi, e ɓe mo''ina nangirɗum liƴƴi maɓɓe, sey Yeesu noddiɓe.</verse><verse id="22">Ɗon e ɗon ɓe ali komiwal ngal e nyaako maɓɓe on, ɓe tokki Yeesu.</verse><verse id="23">Yeesu yahi koo toye nder leydi Galiili, e mo ekkitina nder cuuɗi do'aare maɓɓe, e mo wa'ajina Habaru Belɗum dow Laamu Allah, nden e mo yamɗitina koo iri ɗume nyawu e ciya njamu nder yimɓe.</verse><verse id="24">Habaru maako sankiti koo toye nder leydi Siiriya. Yimɓe ngaddanimo fuu nyawɓe, piidooɓe e nyawuuji feere‑feere, e piidooɓe e nawɗum ɓalli, e gooduɓe ginni, e gooduɓe paɗɗe, e jaraaɓe, o yamɗitiniɓe.</verse><verse id="25">Yimɓe ɗuɗɓe tokki Yeesu ƴiwoyɓe leydi Galiili, e leydi Dikapolis, e Urucaliima, e leydi Yahuudiya, e fongo Caangol Urdun.</verse></chapter><chapter id="5"><verse id="1">Nde Yeesu yi'i yimɓe ɗuɗɓe ngari, sey o ƴenti ƴolde o jooɗi, tokkuɓemo ngari to maako.</verse><verse id="2">Sey o fuɗɗi ekkitinkiɓe, o wi'i,</verse><verse id="3">“Ɓe barkiɗinaaɓe gaɗuɓe fuu kammunde dow Allah,
ngam kamɓe njeyi Laamu Allah.</verse><verse id="4">“Ɓe barkiɗinaaɓe yimɓe woyooɓe,
ngam ɗum waltinay ɓerɗe maɓɓe.</verse><verse id="5">“Ɓe barkiɗinaaɓe leynooɓe ko'e,
ngam kamɓe ndonata duuniyaaru.</verse><verse id="6">“Ɓe barkiɗinaaɓe nanooɓe weelo e ɗonka waɗuki aadilaaku,
ngam ɓe karneteeɓe.</verse><verse id="7">“Ɓe barkiɗinaaɓe jurminanooɓe yimɓe,
ngam kamɓe maa ɗum yurminanayɓe.</verse><verse id="8">“Ɓe barkiɗinaaɓe ɓe ɓerɗe laɓɗe,
ngam ɓe ngi'ay Allah.</verse><verse id="9">“Ɓe barkiɗinaaɓe ciryootirooɓe yimɓe,
ngam ɗum noddirayɓe ɓiɓɓe Allah.</verse><verse id="10">“Ɓe barkiɗinaaɓe torreteeɓe ngam waɗuki aadilaaku,
ngam kamɓe njeyi Laamu Allah.</verse><verse id="11">“On barkiɗinaaɓe to yimɓe kuɗii'on, torrii'on, pewanii'on mbi'ii haalaaji kalluɗi feere‑feere dow mooɗon ngam am.</verse><verse id="12">Nanee belɗum, mbelmbeltee, ngam barka mooɗon ɗum ɗuɗɗum e dow, ngam non ɓe ngaɗannoo annabo'en arande'en.</verse><verse id="13">“Onon ngoni lamɗam duuniyaaru. Ammaa to belɗum maajam ittake, ko wartirta belɗum maajam? Walaa ko ɗam nafata kadin, sey ni ɗam rufee yimɓe njaaɓaɗam.</verse><verse id="14">“Onon ngoni jayngol duuniyaaru. Gariiri ngondi dow ƴolde ndi suuɗataako.</verse><verse id="15">Walaa gaɗanayɗo fitilaaru hiite hippa tummude dow mayru. Sey ni o resandu dow danki, ndu yeynanoo koo moye gonɗo nder wuro ngon.</verse><verse id="16">Non onon maa, alee jayngol mooɗon yeynanoo yimɓe, ngam ɓe ngi'a kuuɗe mooɗon boɗɗe, ɓe mawnina Nyaako mooɗon Mo Dow.</verse><verse id="17">“To' on kammo mi waroyi ngam mi wartira Attawra koo Defte Annabo'en meere. Mi waroyi naa' ngam mi wartiraɗum meere, ammaa ngam mi hebbinaɗum.</verse><verse id="18">E mi wi'a'on goonga, haa dow e ley re'a, walaa bindel go'o koo toɓɓel go'el itteteengel nder Attawra naa koo ngele bindel nder Attawra hebbinaama.</verse><verse id="19">Ngam non, koo moye yewi go'o nder koo ko ɓuri famɗuki nder ko Allah wi'i ɗum waɗa, nden o ekkitini woɓɓe ngaɗa non, ɗum noddaymo ɓurɗo famɗuki nder Laamu Allah. Ammaa koo moye waɗi ko Allah wi'i ɗum waɗa, nden o ekkitini woɓɓe ngaɗa non, ɗum noddaymo mawɗo nder Laamu Allah.</verse><verse id="20">E mi wi'a'on, to aadilaaku mooɗon ɓuraayi ɗum moodiɓɓe Attawra e Faarisanko'en, on nattataa Laamu Allah koo seɗɗa!</verse><verse id="21">“On nani ɗum wi'i yimɓe ndenno, ‘Taa' waɗu warhoore,’ nden ‘koo moye waɗi warhoore o kiiteteeɗo.’</verse><verse id="22">Ammaa e mi wi'a'on, koo moye monnani goɗɗo, Allah hiitotomo. Kadin koo moye huɗi goɗɗo, ardiiɓe hiitotomo. Nden koo moye wi'i goɗɗo ‘A meereejo!’ e mo dow laawol nattuki wuro hiite.</verse><verse id="23">Ngam non, taa warii hokkuki dokkal ngam Allah to sakkirde, taa siftorii bandiraawo maaɗa e monnanmaa,</verse><verse id="24">alu dokkal maaɗa yeeso sakkirde nden, arande yahu ciryootiraa e bandiraawo maaɗa on, nden ngartaa kokkaa dokkal maaɗa.</verse><verse id="25">“To goɗɗo wulloyakema, carel ngel ngonɗon dow ɗatal yaaki yeeso laamu siryootir e maako jawɗum. To naa' non, o yaarete yeeso gaɗoowo kiita, gaɗoowo kiita waɗumaa nder juuɗe taadiiɓe, ɗum maɓɓumaa nder suudu cural.</verse><verse id="26">E mi wi'a'on goonga, a wurtataako naa a yoɓii fuu ceede ɗe ɗum tokkatama koo aniiniyel horataako.</verse><verse id="27">“On nani ɗum wi'ii, ‘Taa' waɗu njeenu.’</verse><verse id="28">Ammaa min, e mi wi'a'on koo moye raari debbo darɗe suuno yaadake waadii njeenu e maako nder ɓernde.</verse><verse id="29">To hitere maaɗa nde nyaamo e waɗumaa ngaɗaa hakke, ittunde, paɗɗaande. Ɗum ɓuraniima ndullaa jokkoode go'o nder jokkooɗe ɓandu maaɗa e dow ɗum hubina fuu ɓandu maaɗa nder wuro hiite.</verse><verse id="30">To jungo maaɗa nyaamo e waɗumaa ngaɗaa hakke, ittungo, paɗɗaango. Ɗum ɓuraniima ndullaa jokkoode go'o nder jokkooɗe ɓandu maaɗa e dow fuu ɓandu maaɗa natta nder wuro hiite.</verse><verse id="31">“Kadin ɗum wi'i, ‘Koo moye yoofi debbo muuɗum, sey hokkamo ɗerewol warki teegal.’</verse><verse id="32">Ammaa min, e mi wi'a'on, koo moye yoofi debbo muuɗum to naa' njeenu o waɗi, too, o waɗiimo waɗuki njeenu to o waɗii wongal teegal. Nden koo moye te'i joofaaɗo waɗi njeenu.</verse><verse id="33">“On nanii ɗum wi'ii yimɓe ndenno, ‘Taa' huna dow fewre, ammaa hebbin alkawal ngal ngaɗanɗaa Joomiraawo.’</verse><verse id="34">Ammaa e mi wi'a'on, to' on kuno koo seɗɗa. To' on kunoro dow, ngam ton woni to Allah jooɗoto.</verse></chapter><chapter id="6"><verse id="1">“Paamee to' ngaɗon kuuɗe aadilaaku mooɗon yeeso yimɓe ngam ɓe ngi'a. Ngam to on ngaɗii non, on keɓataa mbarjaari to Nyaako mooɗon Mo Dow.</verse><verse id="2">“Ngam non, taa hokkay ɓe ngalanaa caahu, taa' andinka koo moye no munaafuki'en ngaɗata nder cuuɗi do'aare e dow ɗatal ngam yimɓe ngi'a mantaɓe. E mi wi'a'on goonga, ɓe njaadake ɓe keɓi mbarjaari maɓɓe.</verse><verse id="3">Ammaa taa hokkay mo walanaa caahu, taa' jaɓu jungo nano maaɗa anda ko jungo nyaamo maaɗa waɗata.</verse><verse id="4">Hokku caahu maaɗa e suuɗe, nden Nyaako maaɗa Mo Dow anduɗo koo ɗume gaɗaaɗum e suuɗe, o hokkete mbarjaari.</verse><verse id="5">“To on ngaɗay do'aare, to' on ngaɗu no munaafuki'en ngaɗata, ngam e ɓe ngiɗi waɗuki do'aare e ɓe ndarii nder cuuɗi do'aare e dow to ɗate kawri ngam koo moye yi'aɓe. E mi wi'a'on goonga, ɓe njaadake ɓe keɓii mbarjaari maɓɓe.</verse><verse id="6">Ammaa taa waɗay do'aare, nattu suudu maaɗa maɓɓaa dammugal, toroɗaa Nyaako maaɗa Mo Dow mo yi'ataake. Nden kanko gi'oowo ko waɗetee e suuɗe o hokkete mbarjaari.</verse><verse id="7">“To on ngaɗa do'aare, to' on metu haalaaji meere no yimɓe ɓe andaa Allah ngaɗata. E ɓe nyuma allaaji maɓɓe nanay ko ɓe mbi'i ngam ɓe kuutiri boliiɗe ɗuɗɗe.</verse><verse id="8">To' on ngaɗu no ɓe ngaɗata ngam Nyaako mooɗon Mo Dow e andi ko ngiɗɗon ko torooɗonmo.</verse><verse id="9">Raa no ngaɗirton do'aare,
‘Yaa Allah Nyaako amin Mo Dow,
inde maaɗa ceniinde mawninee.</verse><verse id="10">Laamu maaɗa wara,
ko ngiɗɗaa waɗee nder duuniyaaru, no ɗum waɗirtee e dow.</verse><verse id="11">Hokkumin ko min nyaamata hande.</verse><verse id="12">Yaafanamin hakkeeji amin
no min njaaforantoo gaɗanɓemin ko wooɗaa.</verse><verse id="13">Taa' alu min njaha to min ngaɗata hakke,
ammaa hisnumin daga Kalluɗo.’</verse><verse id="14">“Ngam to on njaafanake gaɗanɓe'on ko wooɗaa, Nyaako mooɗon Mo Dow maa yaafanto'on.</verse><verse id="15">Ammaa to on njaafanaakiɓe, kanko maa o yaafantaako'on hakke mooɗon.</verse><verse id="16">“To on cuumii, to' on mbonnu geece mooɗon no munaafuki'en ngaɗata, ngam kamɓe e ɓe mbonna geece maɓɓe ngam ɓe kolla yimɓe e ɓe cuumii. E mi wi'a'on goonga, ɓe njaadake ɓe keɓii mbarjaari maɓɓe.</verse><verse id="17">Ammaa taa suumii, sulma, moytanaa hoore maaɗa nebbam.</verse><verse id="18">Taa waɗii non, walaa andayɗo a suumii, sey ni Nyaako maaɗa Mo Dow mo yi'ataake. Nden kanko gi'oowo ko waɗetee e suuɗe, o hokkete mbarjaari.</verse><verse id="19">“To' on ndesan ko'e mooɗon jawdi e duuniyaaru to mooƴu wonnatandi, koo ndi nyola, koo to wuyɓe pusata natta ngujjandi.</verse><verse id="20">Ammaa ndesanee ko'e mooɗon jawdi ton dow to mooƴu wonnataandi, koo ndi nyola, to wuyɓe mbaawataa pusa natta ngujjandi.</verse><verse id="21">Ngam to jawdi maaɗa woni, ton ɓernde maaɗa maa so''otoo.</verse><verse id="22">“Gite ngoni fitilaaru ɓandu. To gite maaɗa e njamɗi, ɓandu maaɗa fuu heeway jayngol.</verse><verse id="23">Ammaa to gite maaɗa njamɗaa, ɓandu maaɗa fuu heeway nyiwre. To jayngol gongol nder ɓandu maaɗa ɗum nyiwre, nyiwre nden wartay ɓaleere naa' seɗɗa.</verse><verse id="24">“Walaa baawayɗo jagganaaki joomu wuro'en ɗiɗo. Koo o wanya go'oto o yiɗa go'oto, koo o mawnina go'oto o yawana go'oto. Non onon maa, on mbaawataa jagganaaki Allah e jagganaaki jawdi carel go'o.</verse><verse id="25">“Ngam non, e mi wi'a'on, to' on ngannu dow jonde mooɗon, waato dow ko nyaamoton, koo ko njaroton, koo ko ɓornotooɗon. Naa' yonki ɓurii nyamndu? Nden naa' ɓandu ɓurii kolte?</verse><verse id="26">Ndaaree colli! Ɗi aawataa, ɗi pe''ataa, ɗi ngalaa to ɗi ndesata nyamndu. Fuu e non Nyaako mooɗon Mo Dow e nyamnaɗi. Naa' on ɓurii colli daraja?</verse><verse id="27">Moye nder mooɗon to wannii waawata ɓeydanki hoore muuɗum carel seɗɗa nder balɗe muuɗum?</verse><verse id="28">“Too, ngam ɗume ngannoton dow ko ɓornotooɗon? Ndaaree pindi ladde no mawnirta, ndi huwataa, ndi sanyataa kolte.</verse><verse id="29">Fuu e non e mi wi'a'on, Annabi Suleymaanu fuu e risku muuɗum meeɗaayi mo''itinaaki bo pindi wo'oyri ndi'i.</verse></chapter><chapter id="7"><verse id="1">“To' on kiito woɓɓe, ngam to' ɗum hiito'on.</verse><verse id="2">Ngam non no kiitoriiɗon woɓɓe, onon maa non ɗum hiitorantoo'on, nden e poondirgel ngel poondirɗon, e maagel ɗum foondiranta'on.</verse><verse id="3">Ngam ɗume ndaarataa geenel gongel nder hitere bandiraawo maaɗa, ammaa a wannaayi e legga wonga nder hitere maaɗa?</verse><verse id="4">No waɗata mbi'aa bandiraawo maaɗa, ‘Al mi ittanmaa geenel nder hitere maaɗa,’ nden boo e woodi legga nder hitere maaɗa?</verse><verse id="5">An munaafukiijo, artu ittuki legga wonga nder hitere maaɗa, nden ngi'aa boɗɗum keɓaa no ittiraa geenel gongel nder hitere bandiraawo maaɗa.</verse><verse id="6">“To' on kokku kutiiji goɗɗum ceniiɗum. To on ngaɗii non, ɗi ngaylitoto, ɗi ciccita'on. To' on kubano aladeeji lu'u‑lu'u. To on ngaɗii non, ɗi njaaɓayɗum tan.</verse><verse id="7">“Toree, ɗum hokkay'on. Ɗaɓɓitee, on keɓay. Cilminee, ɗum maɓɓitanay'on dammugal.</verse><verse id="8">Ngam koo moye toriiɗo ɗum hokkaymo, ɗaɓɓutuɗo boo heɓay, nden koo moye cilminiiɗo ɗum maɓɓitanaymo dammugal.</verse><verse id="9">Moye nder mooɗon to ɓiɗɗo muuɗum torakemo buroodi, o hokkamo hayre?</verse><verse id="10">Koo boo to o torakemo lingu, o hokkamo mboodi?</verse><verse id="11">To onon kalluɓe, on andi no kokkirton ɓiɓɓe mooɗon fii boɗɗum, hakko Nyaako mooɗon Mo Dow! O ɓuray non hokkuki toriiɓemo fii boɗɗum!</verse><verse id="12">“Fuu ko ngiɗɗon woɓɓe ngaɗana'on, onon maa ngaɗaneeɓe non, ngam kanjum woni ko Attawra e Defte Annabo'en mbi'i.</verse><verse id="13">“Nattiree dammugal ɓiɗɗiingal. Ngam dammugal jaarayngal halkere ngal jaajungal, nden ngal saɗaa tokkuki, nattirooɓengal e ɗuuɗi.</verse><verse id="14">Ammaa dammugal jaarayngal yonki ki re'ataa ngal ɓiɗɗiingal, ɗonmaa ɗatal jaarayngal yonki ki re'ataa e ngal saɗi tokkuki, yimɓe seɗɗa tokkatangal.</verse><verse id="15">“Paamanee annabo'en fewre garayɓe to mooɗon nder nandi baali, ammaa nder ɓerɗe maɓɓe e ɓe nandi e caafaali kalluɗi.</verse><verse id="16">On anditirayɓe kuuɗe maɓɓe. Ɗum heɓataa ɓikkoy inabooje to gi'ehi, koo ibbe daga to kooraaje.</verse><verse id="17">Non maa, koo kiye lekki boɗki e ki rima ɓikkoy mboɗkoy. Lekki ki wooɗaa boo e ki rima ɓikkoy koy mbooɗaa.</verse><verse id="18">Lekki boɗki rimataa ɓikkoy koy mbooɗaa. Non maa, lekki ki wooɗaa rimataa ɓikkoy mboɗkoy.</verse><verse id="19">Fuu lekki ki rimataa ɓikkoy mboɗkoy ɗum fe''ayki ɗum faɗɗaki nder hiite.</verse><verse id="20">Ngam non, on anditirayɓe kuuɗe kalluɗe ɗe ɓe ngaɗata.</verse><verse id="21">“Naa' fuu bi'ayɗoyam, ‘Moodibbo, Moodibbo,’ nattata Laamu Allah, sey ni gaɗuɗo ko Nyaako am Mo Dow yiɗi.</verse><verse id="22">E Nyalnde Jaango yimɓe ɗuɗɓe mbi'ayyam, ‘Moodibbo, Moodibbo! Naa' min nga'ajinii nder inde maaɗa? Naa' min mburtinii ginni nder inde maaɗa? Naa' min ngaɗii kayɗiniiɗum ɗuɗɗum nder inde maaɗa?’</verse><verse id="23">Ammaa mi wi'ayɓe, ‘Mi andaa'on. Cendiree e am, onon kalluɓe.’</verse><verse id="24">“Ngam non, neɗɗo fuu nanɗo ɗe'e boliiɗe am waɗi ko mbiimi e nandi e neɗɗo gooduɗo faamu mahuɗo wuro muuɗum dow tafaare.</verse><verse id="25">Nde ndiyam waɗi, canɗi keewi, hendu ummoyii piyi wuro ngon, ammaa ngo yanaayi ngam ngo mahaama dow tafaare.</verse><verse id="26">“Ammaa koo moye nanɗo boliiɗe am waɗaayi ko mbiimi e nandi e neɗɗo mo walaa hakkiilo mahuɗo wuro muuɗum dow njaareendi.</verse><verse id="27">Nde ndiyam waɗi, canɗi keewi, hendu ummoyii piyi wuro ngon, sey ngo yani ngo sankitii ngo fuu.”</verse><verse id="28">Nde Yeesu yottini ko wi'ata, yimɓe hawrutuɓe kayɗini e ekkitinol maako,</verse><verse id="29">ngam o ekkitiniraayiɓe no moodiɓɓe Attawra ekkitinirta, ammaa o ekkitiniiɓe e bawɗe.</verse></chapter><chapter id="8"><verse id="1">Nde Yeesu jippoyii daga dow hocceere nden, yimɓe ɗuɗɓe tokkimo.</verse><verse id="2">Sey goɗɗo gooduɗo nyawu nyaamoojum laral wari diccii yeeso maako, wi'i, “Moodibbo, taa jaɓii, a waaway njamɗitinaayam.”</verse><verse id="3">Sey Yeesu forti jungo muuɗum, meemimo, wi'i, “Mi jaɓii. Yamɗutu!” Ɗon e ɗon nyawu ɗum alimo, o yamɗiti.</verse><verse id="4">Sey Yeesu wi'imo, “Faamu, taa' wi'uka koo moye, ammaa yahu kollaa hoore maaɗa to ardiiɗo diina, nden kokkaa cakkiri no Muusa wi'i ɗum waɗa ngam laaɓol maaɗa. Waɗu non ngam tabbitinanki yimɓe a yamɗitii.”</verse><verse id="5">Nde Yeesu natti gariiri Kafarnahum, sey goɗɗo mawɗo sooji'en Rooma wari to maako, e toroomo, wi'i,</verse><verse id="6">“Moodibbo, maccuɗo am e fukkii e wuro o jaraaɗo, e mo fiida e nawɗum kalluɗum.”</verse><verse id="7">Yeesu wi'imo, “Mi yahay mi yamɗitinamo.”</verse><verse id="8">Sey mawɗo sooji'en on nootii wi'i, “Moodibbo, mi fotaayi nattaa wuro am, ammaa metu tan, maccuɗo am yamɗitay.</verse><verse id="9">Ngam min e hoore am ley laamu woɓɓe sooji'en ngonmi, min maa, e mi laamoo sooji'en. To mi wi'ii o'o, ‘Dillu!’ o dillay. To mi wi'ii on ton, ‘Woroy!’ o waray. To boo mi wi'ii maccuɗo am, ‘Waɗu ɗu'um!’ o waɗayɗum.”</verse><verse id="10">Nde Yeesu nani non, hayɗini, wi'i kawrutuɓe e tokkimo, “E mi wi'a'on goonga, koo nder Israa'iila mi heɓaayi kooliiɗoyam ɓernde go'o bo o'o.</verse><verse id="11">E mi wi'a'on, yimɓe naa' Yahuudanko'en ɗuɗɓe ngaray daga fuuna e hirna ɓe njooɗoo ɓe nyaama nyamndu humto e Annabi Ibraahim, e Iciyaaku, e Yaakubu nder Laamu Allah.</verse><verse id="12">Haanuɓe ngarta yimɓe Allah ammaa ɓe nganyi, ɗum faɗɗayɓe nder nyiwre ɓaleere. Ɗon ɓe mboyata ɓe nyerƴindira nyiiƴe.”</verse><verse id="13">Sey Yeesu wi'i mawɗo sooji'en Rooma on, “Yahu! Ngam a hoolake Allah, maccuɗo maaɗa yamɗitay.” Ɗon e ɗon maccuɗo soojiijo on yamɗiti.</verse><verse id="14">Nde Yeesu yahi wuro Biiturus yi'i esiraawo Biiturus debbo e fukkii, jonte kalluɗe e torramo,</verse><verse id="15">o meemi jungo maako. Jonte ɗen njoofi debbo on, o ummii, o fuɗɗi waddankimo nyamndu.</verse><verse id="16">Nde futuro waɗi, yimɓe ngaddani Yeesu gooduɓe ginni ɗuɗɓe. O metaniɗi wolde go'o ɗi mburtii. O yamɗitini fuu ɓe njamɗaa.</verse><verse id="17">Non waɗii ngam ɗum hebbina ko Allah wi'i daga honduko Annabi Icaaya, wiiki, “O ittii nyawuuji meeɗen, o yamɗitinii'en.”</verse><verse id="18">Nde Yeesu yi'i yimɓe ɗuɗɓe e piliimo, o wi'i tokkuɓemo, “En kuulu fongo mbeela.”</verse><verse id="19">Sey goɗɗo moodibbo Attawra wari to maako, wi'imo, “Moodibbo, mi tokkete to njahataa fuu.”</verse><verse id="20">Yeesu wi'imo, “Dilaaji e ngoodi gayɗe, colli e ngoodi caɓɓe, ammaa Ɓii Neɗɗo walaa to fukkotoo.”</verse><verse id="21">Goɗɗo nder tokkuɓemo wi'imo, “Moodibbo, al mi yaha mi uwoya nyaako am taw.”</verse><verse id="22">Ammaa Yeesu wi'imo, “Tokkam, alu mayɓe uwa mayɓe mu''en.”</verse><verse id="23">Yeesu natti komiwal, tokkuɓemo maa tokkimo.</verse><verse id="24">Sey hendu cembindu ummoyii dow mbeela ngan, geelooɗi ndiyam puɗɗi piiki komiwal ngal, ndiyam natti nder maagal haa naaki ngal ɓadii heewa ndiyam, ammaa Yeesu e nder maagal e ɗaanii.</verse><verse id="25">Sey tokkuɓemo ɓaddii pindinimo, ɓe mbi'i, “Moodibbo, hisnu'en! En kalkay!”</verse><verse id="26">Sey o wi'iɓe, “Ngam ɗume kultorɗon, onon kooliiɓeyam seɗɗa?” Sey o ummii, o haɓani hendu ndun e geelooɗi ndiyam ɗin. Sey koo ɗume de''iti.</verse><verse id="27">Koo moye hayɗini wi'i, “O'o ɗum iri moye neɗɗo, haa keni e geelooɗi ndiyam e ngaɗa ko o wi'i?”</verse><verse id="28">Nde Yeesu yottii fongo mbeela nder leydi Gaarasinko'en, sey woɓɓe worɓe ɗiɗo taɓɓiimo, gooduɓe ginni jooɗotooɓe to genaale. Ɓe ngartii ko hulnii naa' seɗɗa haa maa walaa baawayɗo tokkira laawol ngol ɗon!</verse><verse id="29">Ɗon e ɗon ɓe ngulli, e ɓe mbi'a, “Ko wannumaa e amin, Ɓiɗɗo Allah? A warii ngam torraamin ko carel waɗa?”</verse><verse id="30">Haade ɗon e woodi ornde aladeeji ɗuɗɗi e dura.</verse><verse id="31">Ginni ɗin torii Yeesu, mbi'i, “Taa riiwiimin, alumin min nattoya ornde aladeeji ɗin nii.”</verse><verse id="32">Sey o wi'iɗi, “Ndillee!” Sey ɗi mburtii, ɗi nattoyi aladeeji ɗin. Sey ornde nden fuu nyaari jippoyii daga dow ƴolde nden, yani nder mbeela, ndiyam nyaamiɗi.</verse><verse id="33">Woynaaɓe aladeeji ɗin ndoggi njahi nder gariiri mbi'oyi koo ɗume ko waɗi. Ɗonmaa ɓe mbi'i ko heɓi gooduɓe ginni ɗin.</verse><verse id="34">Sey yimɓe gariiri ndin ɗuɗɓe mburtoyii taɓɓii Yeesu. Nde ɓe ngi'imo, ɓe toriimo o alanaɓe leydi maɓɓe.</verse></chapter><chapter id="9"><verse id="1">Sey Yeesu natti komiwal huuli so''ii gariiri muuɗum.</verse><verse id="2">Sey woɓɓe ngaddanimo goɗɗo jaraaɗo dow daago. Nde Yeesu yi'i hoolaare maɓɓe, o wi'i jaraaɗo on, “Taa' wannu, higo am, a yaafanaama hakkeeji maaɗa.”</verse><verse id="3">Nde woɓɓe moodiɓɓe Attawra nani non, ɓe puɗɗi metitaaki hakkunde maɓɓe, e ɓe mbi'a, “O'o neɗɗo o fottidini hoore maako e Allah. Ka'a haala ka kalluka.”</verse><verse id="4">Ammaa Yeesu faami ko woni nder ɓerɗe maɓɓe, sey o wi'iɓe, “Ngam ɗume nyumoton nyumo kallungo nder ɓerɗe mooɗon?</verse><verse id="5">Ko ɓuri hoyki, ɗum wi'a, ‘A yaafanaama hakke maaɗa,’ koo ɗum wi'a, ‘Umma yaaɓu?’</verse><verse id="6">Ammaa e mi yiɗi andon Ɓii Neɗɗo e woodi laamu nder duuniyaaru yaafoo hakke.” Sey o wi'i jaraaɗo on, “Umma koccaa daago maaɗa, kootaa wuro.”</verse><verse id="7">Sey jaraaɗo on ummii hooti wuro.</verse><verse id="8">Nde kawrutuɓe ɗon ngi'i non, ɓe kuli, ɓe manti Allah, kokkuɗo yimɓe iri ɗe'e bawɗe.</verse><verse id="9">Yeesu e ala wigeere nden, sey yi'i goɗɗo jaɓoowo ceede leydi bi'eteeɗo Maatiyu e jooɗii to ɗum jaɓata ceede leydi. Sey Yeesu wi'imo, “Tokkam.”
Sey Maatiyu ummii, tokkimo.</verse><verse id="10">Gaɗa ɗon Yeesu yahi wuro Maatiyu, jooɗii e nyaama hiraande, sey jaɓooɓe ceede leydi e gaɗooɓe hakke ngari njooɗii to maako e tokkuɓemo.</verse><verse id="11">Nde Faarisanko'en ngi'i non, ɓe mbi'i tokkuɓemo, “Ngam ɗume moodibbo mooɗon nyamdata e jaɓooɓe ceede leydi e gaɗooɓe hakke?”</verse><verse id="12">Nde Yeesu nani non, wi'i, “Naa' yamɓe ngiɗi nyawndoowo, sey ni nyawɓe.</verse><verse id="13">Njahee, ekkitooɗon ma'ana aayaare biinde, ‘E mi yiɗi kollon yurmeende, naa' sakkuki cakkiri.’ Mi waroyaayi ngam nodduki nyumooɓe ɓe aadili'en, ammaa mi waroyi ngam nodduki anduɓe ɓe gaɗooɓe hakke.”</verse><verse id="14">Sey tokkuɓe Yahaya Gaɗoowo Baptisma ngari to Yeesu ɓe ƴamimo, ɓe mbi'i, “Ngam ɗume minon e Faarisanko'en e min cuumoo, ammaa tokkuɓema cuumataako?”</verse><verse id="15">Sey Yeesu nootii wi'iɓe, “E yiiki mooɗon higooɓe angoojo nanay belɗum carel ngel angoojo on wondi e maɓɓe? Ammaa carel e wara ngel ɗum hoccata angoojo on daga nder maɓɓe, e carel ngel ɓe cuumoto.</verse><verse id="16">“Walaa nyootayɗo lefel kesel to limcere kiinde, ngam lefel ngel ngel seekay limcere kiinde nden. Non waɗay nde ɓura no ndenno seekuki.</verse><verse id="17">Non maa walaa gaɗayɗo ndiyam inabojam kesam nder faandu hiindu. To o waɗii non, ɗam ƴuufay, ɗam pusa faandu ndun, ɗam rufa, faandu ndun boo lalli won ɗon. Ammaa ndiyam inabojam kesam e waɗee nder faandu heyru ngam to' ɗum dullaɗam ɗum dulla faandu ndun.”</verse><verse id="18">Yeesu e nder wiikiɓe non, sey goɗɗo ardiiɗo suudu do'aare bi'eteeɗo Jaayirus wari. O diccii yeeso Yeesu, o wi'i, “Ɓiɗɗo am surbaajo maayii jooni‑jooni, ammaa waroy njahen meemaamo, o ummoto.”</verse><verse id="19">Yeesu ummodii e tokkuɓemo ɓe ndillidi e maako.</verse><verse id="20">Too, e woodi goɗɗo debbo ɗon gaɗuɗo duuɓi sappo e ɗiɗi e torrodoo e rufuki ƴiiƴam o ƴiwoyi gaɗa Yeesu, o meemi cilmbi toggoore maako.</verse><verse id="21">Ngam o wi'ii nder ɓernde maako, “Koo toggoore maako tan meemumi, mi yamɗitay.”</verse><verse id="22">Nde Yeesu waylitii, yi'imo, wi'i, “Taa' wannu, bandiraawo. Hoolaare maaɗa yamɗitiniima.” Ɗon e ɗon debbo on yamɗiti.</verse><verse id="23">Nde Yeesu yottii wuro Jaayirus on, yi'i duudooɓe duudaali e hawrutuɓe e ɓe ngulla sembee,</verse><verse id="24">sey o wi'iɓe, “Alee ɗo'o, ngam surbaajo on maayaayi, ammaa o ɗaani.” Sey ɓe njalimo.</verse><verse id="25">Ammaa gaɗa o wurtinii koo moye yaasi, o natti, o jogii jungo surbaajo on, sey surbaajo on ummii.</verse><verse id="26">Habaru ɗum boo sankitii koo toye nder leydi ndin.</verse><verse id="27">Yeesu e ala wigeere nden, sey woɓɓe wumɓe ɗiɗo tokkimo e nodda sembee, e mbi'a, “Ɓiɗɗo Dawda, yurminanmin!”</verse><verse id="28">Nde Yeesu natti wongo wuro, sey wumɓe ɓen ngari to maako, o ƴamiɓe, o wi'i, “On njaɓii mi waaway yamɗitinki'on?” Ɓe mbi'imo, “Ee, moodibbo.”</verse><verse id="29">Sey Yeesu meemi gite maɓɓe, wi'i, “Non no kooloriiɗonyam mi yamɗitinay'on.”</verse><verse id="30">Ɗon e ɗon gite maɓɓe mbumtii. Sey Yeesu wagginiɓe, wi'i, “To' on mbi'uka goɗɗo.”</verse><verse id="31">Ammaa ɓe ndilli ɓe cankiti habaru maako koo toye nder leydi ndin.</verse><verse id="32">Wumɓe ɓen e ndilla, sey ɗum waddani Yeesu goɗɗo gooduɗo ginnol gartirngolmo paho.</verse><verse id="33">Gaɗa Yeesu wurtinii ginnol ngol, neɗɗo on fuɗɗi metuki. Yimɓe ɗuɗɓe kawrutuɓe ɗon kayɗini, mbi'i, “Ɗum meeɗaayi yiiki goɗɗum iri ɗu'um nder leydi Israa'iila.”</verse><verse id="34">Ammaa Faarisanko'en mbi'i, “E bawɗe Ba'aljabul laamiiɗo ginni o wurtinirta ginni.”</verse><verse id="35">Yeesu yahi gariije mawɗe e ngarihoy pamaroy fuu, e ekkitina nder cuuɗi do'aare ɗi Yahuudanko'en, e wa'ajina Habaru Belɗum dow Laamu Allah, e mo yamɗitina yimɓe gooduɓe koo iri ɗume nyawu, e koo iri ɗume ciya njamu.</verse><verse id="36">Nde o yi'i yimɓe ɗuɗɓe kawritii, sey o nani jurumɗum maɓɓe, ngam e ɓe torroo, walaa ballayɗoɓe, bo baali ɗi ngalaa gaynaako.</verse><verse id="37">Sey o wi'i tokkuɓemo, “Gese ɓenduɗe e ɗuuɗi, ammaa huwooɓe ɗuuɗaa.</verse><verse id="38">Toree Joomu gese ɗen liloya huwooɓe nder gese maako.”</verse></chapter><chapter id="10"><verse id="1">Sey Yeesu noddi tokkuɓemo sappo e ɗiɗo, o hokkiɓe bawɗe wurtinki ginni e yamɗitinki yimɓe daga koo iri ɗume nyawu e ciya njamu.</verse><verse id="2">Raa inɗe lilaaɓe sappo e ɗiɗo ɓen: arande e woodi Siiman bi'eteeɗo Biiturus, e minyiraawo maako Andiraawus, e Yaakubu ɓii Jabadi, e minyiraawo maako Yahaya,</verse><verse id="3">e Filibus, e Batiloomi, e Tooma, e Maatiyu jaɓoowo ceede leydi, e Yaakubu ɓii Halfa, e Taadiyus,</verse><verse id="4">e Siiman Kananiyankeejo, nden e Yahuuda Iskariyooti, gartuɗo kokkitirɗo Yeesu.</verse><verse id="5">Yeesu lili tokkuɓemo sappo e ɗiɗo ɓen, o wi'iɓe, “To' on njahu to yimɓe naa' Yahuudanko'en. Ɗonmaa to' on nattu gariije Samaariyanko'en.</verse><verse id="6">Sey ni njahon to yimɓe Israa'iila gartuɓe bo baali majjuɗi.</verse><verse id="7">Njahee, nga'ajinanonɓe, mbi'on, ‘Laamu Allah warii haade.’</verse><verse id="8">Njamɗitinee nyawɓe, umminee mayɓe daga mayde, njamɗitinee gooduɓe nyawu nyaamoojum laral, mburtinanee yimɓe ginni. Mi hokkii'on bawɗe yamɗitinki yimɓe caahu, ngam non njamɗitinee yimɓe caahu.</verse><verse id="9">To' on njogo ceede jiinaari, koo ceede ajurfaari, koo ceede njamndi mboɗeeri.</verse><verse id="10">Nden to' on njaadu e jakaare, koo toggooje ɗiɗi, koo paɗe koyɗe ɗiɗi, koo sawru, ngam kuwoowo haanii hokkee nyamndu.</verse><verse id="11">“Fuu gariiri koo gariyel pamarel to nattuɗon, ɗaɓɓitee neɗɗo mo ngikku boɗɗum, njooɗooɗon wuro maako naa on alii wigeere nden.</verse><verse id="12">To on nattii wuro ngon, cilminee.</verse><verse id="13">To yimɓe wuro ngon njaɓɓake'on boɗɗum, alee barka mooɗon jooɗoo dow maɓɓe. Ammaa to ɓe njaɓɓaaki'on boɗɗum, alee barka mooɗon warta to mooɗon.</verse><verse id="14">Fuu mo jaɓɓaaki'on, koo wanyi ko mbiiɗon, to on mburtake wuro ngon koo gariiri ndin, piɗɗee sollaare koyɗe mooɗon.</verse><verse id="15">E mi wi'a'on goonga, Nyalnde Jaango Allah ɓuray yurminanki yimɓe Sodom e Gomoora dow yimɓe gariiri ndin ɗon.</verse><verse id="16">“Raɗɗum, e mi lila'on bono mbaaloy caka caafaali. Ngam non, paamanee ko'e mooɗon no boole ngaɗata, ɗonmaa ngartee ɓe kallaa bo pooli.</verse><verse id="17">Paamanee yimɓe, ngam ɓe njaaray'on yeeso mawɓe, ɓe piya'on nder cuuɗi do'aare maɓɓe,</verse><verse id="18">ɓe njaara'on yeeso mawɓe leydi e laamiiɓe, ngam on tokkuɓeyam on kokkayɓe habaru am. Non wartay laawol no kokkirtonɓe habaru am kamɓe e yimɓe naa' Yahuudanko'en.</verse><verse id="19">Fuu carel ngel ɗum nangi'on ɗum yaari'on yeeso laamu, to' on ngannu dow no metirton, koo ko mbi'oton, ngam nder carel ngel ɗum wi'ay'on ko mbi'oton.</verse><verse id="20">Ngam naa' ɗum onon metata, ammaa ɗum Ruuhu Nyaako mooɗon Mo Dow metata nder konduɗe mooɗon.</verse><verse id="21">“Neɗɗo hokkitiray sakiraawo muuɗum ɗum waramo, nyaako maa hokkitiray ɓiɗɗo muuɗum. Ɓiɓɓe ummanto danyooɓe maɓɓe, ɓe ngaɗa ɗum waraɓe.</verse><verse id="22">Koo moye wanyay'on ngam on tokkuɓeyam. Ammaa munyuɗo haa re'irde hisay.</verse><verse id="23">To yimɓe torrii'on nder wondi gariiri, ndoggee njahon wondi gariiri. E mi wi'a'on goonga, ko njahidon gariije Israa'iila fuu, Ɓii Neɗɗo wartoyay.</verse><verse id="24">“Ekkitotooɗo ɓurataa moodibbo muuɗum, maccuɗo boo ɓurataa jeyɗomo.</verse><verse id="25">Ekkitotooɗo nanay belɗum to wartii bo moodibbo muuɗum, maccuɗo maa nanay belɗum to wartii bo jeyɗomo. To ɓe noddirii joomu wuro on Ba'aljabul laamiiɗo ginni, ɓe ɓuray wiiki ko halli dow ɓe wuro ngon!</verse><verse id="26">“Ngam non, to' on kulu yimɓe, ngam walaa goɗɗum ombaaɗum ɗum omtataake, non maa walaa cuuɗiiɗum ɗum suuritataake.</verse><verse id="27">Ko mbiimi'on nder nyiwre, mbi'eeka nyalawma, non maa ko nanɗon to am e suuɗe, mbi'eeka e njayri.</verse><verse id="28">To' on kulu warooɓe ɓandu neɗɗo, ammaa ɓe mbaawataa warki yonki maako. Sey ni kulon on ɗon baawayɗo halka ɓandu e yonki fuu nder wuro hiite.</verse><verse id="29">Naa' coloy ɗiɗoy e cooree yamnde go'o? Fuu e non walaa koo go'otel maakoy baatayngel naa e yidde Nyaako mooɗon Mo Dow.</verse><verse id="30">Koo gaasa ko'e mooɗon maa fuu ka limaama.</verse></chapter><chapter id="11"><verse id="1">Nde Yeesu yottini ko wi'ata tokkuɓemo sappo e ɗiɗo, sey o ummii daga ɗon, o dilli, e mo ekkitina, e mo wa'ajina nder gariije.</verse><verse id="2">E carel ngel, Yahaya Gaɗoowo Baptisma suraama nder suudu cural. Nde o nani habaru ko Almasiihu waɗata, sey o noddi woɓɓe nder tokkuɓemo o liliɓe to maako</verse><verse id="3">ngam ɓe ƴamamo, ɓe mbi'a, “An woni Almasiihu mo ɗum wi'i waray, koo min keɗoo goɗɗo?”</verse><verse id="4">Yeesu nootii, wi'iɓe, “Njahee, mbi'on Yahaya ko nanuɗon e ko ngiiɗon:</verse><verse id="5">wumɓe e mbumta, jaraaɓe e njaaɓa, gooduɓe nyawu nyaamoojum laral e njamɗitinee, pahuɓe e nana, mayɓe e umminee, ɓe ngalanaa e nga'ajinanee Habaru Belɗum.</verse><verse id="6">O barkiɗinaaɗo neɗɗo mo alaayi hoolaakiyam.”</verse><verse id="7">Gaɗa lilaaɓe ɓen ndilli, sey Yeesu fuɗɗi metanki yimɓe dow Yahaya, o wi'iɓe, “Ɗume njaaɗon raaroyki nder ladde? Kuɗol ngol hendu dimbata ndaaroyɗon?</verse><verse id="8">To naa' non, ɗume njaaɗon raaroyki? Neɗɗo ɓorniiɗo limce boɗɗe? Naa' non, ngam ɓornotooɓe limce boɗɗe e laamorde ɓe ngoni.</verse><verse id="9">Too, ɗume njaaɗon raaroyki? Annabiijo? E mi wi'a'on goonga, o ɓurii annabiijo.</verse><verse id="10">Kanko woni mo Allah wi'i nder aayaare, ‘Raɗɗum, mi liloyay lilaaɗo am o ardoo yeeso maaɗa o mo''inanmaa laawol.’</verse><verse id="11">E mi wi'a'on goonga, nder ɓe rewɓe ndanyi fuu walaa ɓurɗo Yahaya Gaɗoowo Baptisma mangu. Fuu e non, ɓurɗo famɗuki nder Laamu Allah ɓuriimo mangu.</verse><verse id="12">Daga jaamanu Yahaya Gaɗoowo Baptisma haa wadduki hande, Laamu Allah e torree. Torrooɓe laamu ɗum e ngiɗi teetaɗum e sembe.</verse><verse id="13">Ngam Defte Annabo'en fuu e Attawra metii dow laamu ɗum naa Yahaya Gaɗoowo Baptisma wari.</verse><verse id="14">To on njaɓay ko ɓe mbi'i, Yahaya woni Iliya mo ɗum wi'i waray.</verse><verse id="15">Gooduɗo noppi nanuki fuu nana.</verse><verse id="16">“Ko nandinaymi yimɓe jaamanu ɗu'um? E ɓe nandi e sukahoy njooɗiikoy nder luumo e noddindira, e mbi'a,</verse><verse id="17">‘Min nduudanii'on duudaandu, ammaa on ngamaayi. Min mboyi bo goɗɗo maayi, ammaa on mboyaayi.’</verse><verse id="18">Ngam Yahaya Gaɗoowo Baptisma warii nyaamataa nyamndu yarataa ndiyam inabojam, sey ɓe mbi'i, ‘E mo woodi ginnol.’</verse><verse id="19">Ɓii Neɗɗo boo warii e nyaama e yara, sey ɓe mbi'i, ‘Raa o'o, o beelaaɗo o jaroowo, higo jaɓooɓe ceede leydi e gaɗooɓe hakke.’ Fuu e non, tokkuɓe laawol Allah fuu e ɓe kolla kangol woni goongawol.”</verse><verse id="20">Sey o fuɗɗi haɓanki gariije ɗe o waɗi kuuɗe kayɗiniiɗe nder maaje ngam yimɓe gariije ɗen tuubaayi.</verse><verse id="21">O wi'i, “Yimɓe gariiri Korasin, on mbonii! Yimɓe gariiri Betasayda, on mbonii! Daa kuuɗe kayɗiniiɗe gaɗaaɗe nder mooɗon ɗe ngaɗanaama yimɓe Taaya e Sidon, daa ɓe ɓornake kolte kollayɗe wannaare ɓe njooɗake nder tooka ngam holluki ɓe tuubii.</verse><verse id="22">Ammaa e mi wi'a'on, Nyalnde Jaango Allah ɓuray yurminanki yimɓe Taaya e Sidon dow mooɗon.</verse><verse id="23">Onon boo, yimɓe gariiri Kafarnahum, on kammii ɗum hoccay'on yaaki dow? Naa' non! Ɗum nattinay'on nder ngayka hiite. Daa kuuɗe kayɗiniiɗe gaɗaaɗe nder maaɗa ɗe ngaɗaama nder gariiri Sodom, daa e ndi ɗon haa jooni.</verse><verse id="24">Ammaa e mi wi'a'on, Nyalnde Jaango Allah ɓuray yurminanki yimɓe Sodom dow mooɗon.”</verse><verse id="25">E carel ngel Yeesu wi'i, “Mi yettiima, Nyaako am Mo Dow, Joomiraawo dow e ley, ngam a suuɗii fii ɗu'um to gooduɓe faamu e andal, a holliiɗum ɓikkoy pamaroy.</verse><verse id="26">Non Nyaako am, ngam non welanmaa ngaɗaa.”</verse><verse id="27">Sey o wi'i yimɓe, “Nyaako am hokkiiyam koo ɗume. Walaa anduɗo moye woni Ɓiɗɗo on sey ni Nyaako on, non maa walaa anduɗo Nyaako on sey ni Ɓiɗɗo on, e mo Ɓiɗɗo on yiɗi andina Nyaako on.</verse><verse id="28">“Ngaree to am on fuu dondiiɓe doŋle tedduɗe, mi hokkay'on siwtaare.</verse><verse id="29">Tokkee ko mbi'aymi'on. Ekkitee to am, ngam e mi woodi hakkiilo, mi lestinɗo hoore, nden ɓerɗe mooɗon mbaltoto.</verse><verse id="30">Ngam ko mbiimi'on ngaɗon ɗum saɗaa waɗuki, nden dongal am teddaa.”</verse></chapter><chapter id="12"><verse id="1">E carel ngel ɗum Nyalnde Siwtaare. Yeesu e yaha nder ngesa alkamaari, sey tokkuɓemo nani weelo ɓe puɗɗi ɓoruki cammeeje mayri e ɓe nyaama.</verse><verse id="2">Ammaa nde woɓɓe Faarisanko'en ngi'i non, mbi'i Yeesu, “Raa tokkuɓema e ngaɗa ko Attawra haɗi ɗum waɗa Nyalnde Siwtaare.”</verse><verse id="3">Sey Yeesu wi'iɓe, “On meeɗaayi janguki ko Dawda waɗi nde nani weelo, kanko e gonduɓe e maako?</verse><verse id="4">O natti Lukuru Seniiɗum, o nyaami buroodi ceniiɗum, o hokkori jaadooɓe e maako. Attawra boo wi'ii ardiiɓe diina tan haani nyaamuki buroodi ɗum.</verse><verse id="5">Koo on meeɗaayi janguki nder Attawra no ardiiɓe diina ngewirta dooka Nyalnde Siwtaare nder Wuro Ceniingo, ammaa ɗum wartaayi hakke?</verse><verse id="6">E mi wi'a'on, raa ɓurɗo Wuro Ceniingo ɗo'o.</verse><verse id="7">Ammaa daa on andunoo ma'ana aayaare nde'e bi'unde, ‘E mi yiɗi kollon yurmeende, naa' sakkuki cakkiri,’ daa on kiitaaki ɓe ngaɗaayi hakke.</verse><verse id="8">Ngam Ɓii Neɗɗo woni Joomu Nyalnde Siwtaare.”</verse><verse id="9">Sey Yeesu ali ɗon dilli, natti suudu do'aare maɓɓe.</verse><verse id="10">E woodi goɗɗo mo jungo jaraango nder mayru. Sey Faarisanko'en ƴami Yeesu, mbi'i, “Attawra jaɓii ɗum yamɗitina Nyalnde Siwtaare?” Ɓe mbi'u non ngam ɓe keɓa ko ɓe ngulliroytoomo.</verse><verse id="11">Sey Yeesu wi'iɓe, “Moye nder mooɗon to e woodi mbaala go'o to nga yanii nder ngayka Nyalnde Siwtaare, o jogataakonga o ittoyanga?</verse><verse id="12">Too! Neɗɗo ɓurii mbaala daraja naa' seɗɗa! Ngam non, Attawra haɗaayi ɗum waɗa ko wooɗi Nyalnde Siwtaare.”</verse><verse id="13">Sey o wi'i neɗɗo on, “Fortu jungo maaɗa.”
Sey o fortingo, sey ngo yamɗiti, ngo warti bo wo'oto ngon.</verse><verse id="14">Ammaa Faarisanko'en ɓen mburtii meddi dow no ɓe mbardata Yeesu.</verse><verse id="15">Nde Yeesu faami ko ɓe ciryotoo, sey o ummii o ali wigeere nden. Sey yimɓe ɗuɗɓe tokkimo, o yamɗitiniɓe ɓe fuu,</verse><verse id="16">o wagginiɓe to' ɓe mbi'aka koo moye kanko o moye.</verse><verse id="17">Ɗu'um fuu waɗii ngam ɗum hebbina ko Allah wi'i daga honduko Annabi Icaaya, wiiki,</verse><verse id="18">“O'o woni maccuɗo mo cuɓumi,
mo ngiɗumi, e mi nana belɗum maako naa' seɗɗa.
Mi hokkaymo Ruuhu am,
o hokkay lenyi habaru kisndam am.</verse><verse id="19">O yeddataa o metataa sembee,
walaa nanayɗo hoolo hononde maako dow ɗate.</verse><verse id="20">O heenyitataa yewuki ƴombal ɓadiingal yewuki.
O nyifataa fitilaaru ɓadiindu waatuki,
naa o waɗii aadilaaku heɓi jaalorgal dow halleende.</verse><verse id="21">Lenyi fuu ngaɗay kammunde dow maako.”</verse><verse id="22">Sey ɗum waddanimo goɗɗo paho bumɗo gooduɗo ginnol. Yeesu boo yamɗitinimo, o warti e mo meta, e mo yi'a.</verse><verse id="23">Kawrutuɓe fuu kayɗini, mbi'i, “E yiiki mooɗon koo o'o woni Ɓiɗɗo Dawda?”</verse><verse id="24">Ammaa nde Faarisanko'en nani non, ɓe mbi'i, “E bawɗe Ba'aljabul laamiiɗo ginni o wurtinirta ginni.”</verse><verse id="25">Ammaa Yeesu e andi ko woni nder ɓerɗe maɓɓe, o wi'iɓe, “Laamu fuu cendiiɗum e wanywanytira, ɗum lallay. Non maa to gariiri koo wuro sendake e wanywanytira, ɗum waawataa ɗum daroo.</verse><verse id="26">To Ceyɗan e wurtina ginni Ceyɗan nder laamu Ceyɗan, Ceyɗan sendake e wanywanytira won ɗon. To laamu maako sendake, noye laamu ɗum darortoo?</verse><verse id="27">To e mi wurtinira ginni nder bawɗe Ba'aljabul, e bawɗe moye tokkuɓe'on mburtinirtaɗi? Ngam non tokkuɓe'on kollay on ngalaa goonga.</verse><verse id="28">Ammaa, to e mi wurtina ginni nder bawɗe Ruuhu Allah, too, hollii Laamu Allah waranii'on.</verse><verse id="29">“No waɗata ɗum waawa nattuki wuro neɗɗo cembiɗɗo ɗum teetanamo ko o woodi, naa' sey to ɗum artii haɓɓukimo? Nden ɗum waawa hoccuki ko o woodi nder wuro ngon.</verse><verse id="30">“Mo wondaa e am fuu, o ganyo am. Mo wallaayiyam moɓtuki fuu, o cankitoowo.</verse><verse id="31">Ngam non, e mi wi'a'on, ɗum waaway yaafanaaki yimɓe hakke e koo iri ɗiye haalaaji ɗi mbooɗaa ɗi ɓe meti, ammaa bi'uɗo ko wooɗaa dow Ruuhu Allah o yaafantaake.</verse><verse id="32">Fuu bi'uɗo ko wooɗaa dow Ɓii Neɗɗo, ɗum waaway yaafanaakimo. Ammaa fuu bi'uɗo ko wooɗaa dow Ruuhu Allah, o yaafantaake haa abadaa.</verse><verse id="33">“Lekki boɗki e rima ɓikkoy mboɗkoy, non maa lekki ki wooɗaa e rima ɓikkoy koy mbooɗaa. Koo kiye lekki e andiree ɓikkoy maaki.</verse><verse id="34">Onon boole kalluɗe! No waɗata onon kalluɓe meton ko wooɗi? Ngam honduko neɗɗo e meta ko woni nder ɓernde muuɗum.</verse><verse id="35">Neɗɗo mo ngikku boɗɗum e wurtina fii boɗɗum daga nder ɓernde muuɗum. Non maa neɗɗo kalluɗo e wurtina halleende daga nder ɓernde muuɗum.</verse><verse id="36">“E mi wi'a'on, nder Nyalnde Jaango koo moye doole wi'a Allah ngam ɗume wi'i koo ɗeye boliiɗe meereeje.</verse><verse id="37">Dow boliiɗe ɗe mbi'uɗaa ɗum waɗirantama kiita, koo ɗe nangumaa, koo ɗe mburtinmaa.”</verse><verse id="38">Sey woɓɓe nder moodiɓɓe Attawra e Faarisanko'en mbi'imo, “Moodibbo, e min ngiɗi yiiki goɗɗum kayɗiniiɗum daga to maaɗa tabbitinayɗum Allah liloymaa.”</verse><verse id="39">Sey Yeesu nootii, wi'iɓe, “Yimɓe jaamanu ɗu'um kalluɓe ɓe kulataa Allah, e ɓe ngiɗi holleeki goɗɗum kayɗiniiɗum, ammaa walaa ko ɗum hollataɓe sey ni ko heɓuno Annabi Inuusa.</verse><verse id="40">Ngam non, no Inuusa waɗiri balɗe tati jemma e nyalawma nder wonga linga manga, non maa Ɓii Neɗɗo waɗirta balɗe tati jemma e nyalawma nder yenaande.</verse><verse id="41">E Nyalnde Jaango yimɓe gariiri Niineba ɓe ummodoto e yimɓe jaamanu ɗu'um. Ɓe kolla ko yimɓe jaamanu ɗu'um ngaɗi ɗum wooɗaa, ngam kamɓe, nde ɓe nani wa'aju Annabi Inuusa, ɓe tuubii. Raa boo ɓurɗo Inuusa ɗo'o.</verse><verse id="42">Nyalnde Jaango laamiiɗo leydi fombina debbo o ummodoto e yimɓe jaamanu ɗu'um. O holla ko ɓe ngaɗi ɗum wooɗaa, ngam kanko o waroyii daga ɓadaaki nanuki faamu Annabi Suleymaanu. Raa boo ɓurɗo Suleymaanu ɗo'o.</verse><verse id="43">“To ginnol wurtake nder ɓandu neɗɗo, ngol yahay to bigeeje jorɗe e ngol ɗaɓɓita to ngol siwtotoo. Ammaa to ngol heɓaayi,</verse><verse id="44">sey ngol wi'a, ‘Mi so''oto wuro ngo mburtoyiimi.’ To ngol wartii, ngol tawii wuro ngon walaa goɗɗum nder, ngo wuuwaama ngo mo''inaama.</verse><verse id="45">Sey ngol yaha ngol waddoya ginni joweeɗiɗi ɓurɗingol halluki, ɗi natta ɗi njooɗoo ɗon. Nden re'irde neɗɗo on ɓuray fuɗɗoode maako halluki. Non ɗum wartanta yimɓe jaamanu ɗu'um kalluɗum.”</verse><verse id="46">Yeesu e medda e yimɓe ɗuɗɓe hawrutuɓe, sey raa maduujo maako e minyiraaɓe maako ngari ndarii yaasi, e ɓe ngiɗi medduki e maako.</verse><verse id="47">Sey goɗɗo wi'imo, “Maduujo maaɗa e minyiraaɓe maaɗa e ton ndarii yaasi, e ɓe ngiɗi medduki e maaɗa.”</verse><verse id="48">Ammaa o wi'i biiɗomoka on, “Moye woni maduujo am, nden ɓeye ngoni minyiraaɓe am?”</verse><verse id="49">Sey o sappii tokkuɓemo, o wi'i, “Raa maduujo am e minyiraaɓe am ɗo'o!</verse><verse id="50">Ngam koo moye waɗi ko Nyaako am Mo Dow yiɗi, kanko woni minyiraawo am e maduujo am.”</verse></chapter><chapter id="13"><verse id="1">Nyalnde nden Yeesu wurtii wuro ngon, yahi jooɗii haade Mbeela Galiili.</verse><verse id="2">Yimɓe ɗuɗɓe kawriti to maako naaki o natti komiwal o jooɗii nder maagal dow ndiyam. Kawrutuɓe fuu ndarii haade mbeela ngan.</verse><verse id="3">Sey o huutiri misaalu o ekkitiɓe ekkitinol feere‑feere ɗuɗngol, o wi'i,
“Goɗɗo demoowo yahi ngesa ngam saaka awdi.</verse><verse id="4">E mo nder saakuki awdi ndin, wondi yani dow ɗatal, colli ngari cuppidindi.</verse><verse id="5">Wondi boo yani nder kaaƴe, ɗon ndi heɓaayi leydi ɗundi. Ndi fuɗi jawɗum ngam leydi ndin luggaa.</verse><verse id="6">Ammaa nde naange wurtoyii fiyindi, sey ndi yoori ngam ndi walaa ɗaɗi.</verse><verse id="7">Wondi awdi boo yani nder gi'e, sey gi'e ɗen mawni ɓiɗɗindi haa ndi waawaayi waɗuki cammeeje.</verse><verse id="8">Ammaa wondi awdi yani dow leydi mbondi ndi fuɗi ndi mawni ndi waɗi cammeeje. Wondi waɗi gabbe 100, wondi waɗi gabbe 60, wondi waɗi 30.”</verse><verse id="9">Nde Yeesu heenyi hokkuki misaalu ɗu'um, sey wi'i, “Gooduɗo noppi nanuki fuu nana.”</verse><verse id="10">Sey tokkuɓemo ngari ƴamimo, mbi'i, “Ngam ɗume metirantaaɓe e misaalu nihi?”</verse><verse id="11">O nootii o wi'iɓe, “Onon on kokkaama faamu sirru Laamu Allah, ammaa kamɓe ɓe kokkaaka.</verse><verse id="12">Ngam fuu gooduɗo faamu dow Laamu Allah ɗum ɓeydanaymo, haa ɗum ɗuuɗanamo. Ammaa mo walaa faamu dow Laamu Allah, koo ko o woodi maa ɗum jaɓayɗum.</verse><verse id="13">Ko waɗi metiranaymi yimɓe e misaalu woni, ngam koo ɓe ndaarii ɓe ngi'ataa, koo ɓe kettindake ɓe nanataa, ɗonmaa ɓe paamataa.</verse><verse id="14">Dow maɓɓe ɗum hebbini ko Allah wi'i daga honduko Icaaya,
‘On ngaɗay ka nanuki, ammaa on paamataa koo seɗɗa.
On ngaɗay ka raaruki, ammaa on ngi'ataa koo seɗɗa.</verse><verse id="15">Ngam ɓerɗe yimɓe ɓen ɗon ɗe cembiɗɗe,
nden ɓe cukkii noppi maɓɓe,
ɓe maɓɓii gite maɓɓe,
ngam to' ɓe ngi'a e gite maɓɓe,
to' ɓe nana e noppi maɓɓe,
ɓe paama nder ɓerɗe maɓɓe haa
ɓe ngarta to am,
mi yamɗitina ɓerɗe maɓɓe.’</verse><verse id="16">“Ammaa onon, gite mooɗon ɗe barkiɗinaaɗe ngam e ɗe ngi'a, e noppi mooɗon ngam e ɗi nana.</verse><verse id="17">E mi wi'a'on goonga, annabo'en e aadili'en ɗuɗɓe ngiɗii ngi'a ko ngiiɗon, ammaa ɓe ngi'aayi. Ɓe boo ngiɗii nanuki ko nanoton, ammaa ɓe nanaayi.</verse><verse id="18">“Too, raa ma'ana misaalu demoowo on ɗon.</verse><verse id="19">Fuu nanuɗo habaru Laamu Allah o heɓtaayiɗum, sey Ceyɗan wara hocca ko ɗum aawi nder ɓernde maako. Ɗum ɗon woni misaalu awdi njanundi dow ɗatal.</verse><verse id="20">Janundi dow kaaƴe woni misaalu nanuɗo Wolde Allah ɗon e ɗon o jaɓande e belɗum ɓernde.</verse><verse id="21">Ammaa nde wolde nden walaa ɗaɗi nder ɓernde maako, o munyay carel seɗɗa tan. To caɗeele koo torra warii ngam wolde nden, ɗon e ɗon o yoofande.</verse><verse id="22">Janundi nder gi'e woni misaalu nanɓe Wolde Allah, ammaa wannuki e fii duuniyaaru, e yidde jawdi, ɓiɗɗi wolde nden kaɗinde wallukiɓe ɓe ngaɗa ko Allah yiɗi.</verse><verse id="23">Ammaa awdi caakaandi dow leydi mbondi woni misaalu nanɗo Wolde Allah, o faaminde boɗɗum, o waɗi ko Allah wi'i, o huutinirinde haa o heɓi ɓeydaari. Goɗɗo heɓi nde 100, goɗɗo boo heɓi nde 60, goɗɗo heɓi nde 30.”</verse><verse id="24">Sey Yeesu hokkiɓe goɗɗum misaalu wi'i, “Laamu Allah e nandi e goɗɗo neɗɗo aawuɗo alkamaari mbondi nder ngesa muuɗum.</verse><verse id="25">Ammaa jemma, koo moye e ɗaanii, sey goɗɗo ganyo maako yahi saaki awdi goɗɗe geene nder alkamaari ndin dilli.</verse><verse id="26">Nde alkamaari ndin fuɗi, mawni waɗi cammeeje, sey geene ɗen maa ummoyii.</verse><verse id="27">Sey maccuɓe joomu ngesa kan ngari mbi'imo, ‘Joomu wuro, naa' awdi mbondi aawuɗaa to ngesa maaɗa? Too, no waɗi geene puɗoyi nder mayri?’</verse><verse id="28">O wi'iɓe, ‘Ɗum goɗɗo ganyo am waɗi non.’ Sey maccuɓe ɓen mbi'imo, ‘A yiɗi min njaha min ittaɗe?’</verse><verse id="29">Ammaa o wi'iɓe, ‘Naa' non. Ngam to on ittaɗe, on ittay fuu e alkamaari ndin.</verse><verse id="30">Aleeɗe ɗe mawnida e mayri naa carel taƴukindi waɗi. To carel taƴukindi waɗi, mi wi'ay taƴooɓe ɓen arta taƴuki geene ɗen ɓe kaɓɓaɗe kaɓɓe‑kaɓɓe, ɗum wulaɗe. Ammaa alkamaari ndin, ɓe ngaɗandi nder resirde gawri am.’ ”</verse><verse id="31">Yeesu fuɗɗiti hokkiɓe goɗɗum misaalu wi'i, “Laamu Allah e nandi e gabbel mastat ngel goɗɗo hocci aawi nder ngesa muuɗum.</verse><verse id="32">Kangel woni gabbel ɓurngel famɗuki nder ngabboy fuu, ammaa to ngel mawni, sey ngel ɓura koo ngele leggel mawnuki, haa colli ngara ngaɗa caɓɓe dow lice maagel.”</verse><verse id="33">Yeesu fuɗɗiti hokkiɓe goɗɗum misaalu wi'i, “Laamu Allah e nandi e ƴuufinirɗum ɗum goɗɗo debbo hocci lancindiri e condi alkamaari poondirkoy tatoy, haa ndi fuu ndi ƴuufi.”</verse><verse id="34">Yeesu metirani hawrutuɓe ɓen fuu fii ɗu'um e misaalu. Fuu ko o wi'ataɓe e mo huutira misaalu.</verse><verse id="35">O waɗii non ngam o hebbina ko Allah wi'i daga honduko annabiijo wiiki,
“Mi metiranay yimɓe e misaalu.
Ko suuɗii daga taguki duuniyaaru, mi wurtinayɗum e njayri.”</verse><verse id="36">Sey Yeesu ali yimɓe ɓen natti wuro. Tokkuɓemo ngari to maako mbi'imo, “Wi'umin ma'ana misaalu geene nder ngesa alkamaari.”</verse></chapter><chapter id="14"><verse id="1">E carel ngel Hirudus Laamiiɗo nani habaru Yeesu.</verse><verse id="2">Sey o wi'i maccuɓe maako, “On ɗon ɗum Yahaya Gaɗoowo Baptisma umminaa daga mayde, kanjum waɗi e mo woodi bawɗe waɗuki kuuɗe kayɗiniiɗe.”</verse><verse id="3">Ngam ndenno Hirudus e hoore muuɗum waɗii ɗum nangii Yahaya, ɗum haɓɓimo, ɗum surimo nder suudu cural. Hirudus waɗi non ngam Hiruudiya debbo mawniraawo maako Filibus mo o te'i.</verse><verse id="4">Ngam ndenno Yahaya wi'ii Hirudus, “Ɗum haanaayi te'aamo.”</verse><verse id="5">Non waɗi Hirudus e yiɗi warki Yahaya, ammaa e mo hula yimɓe, ngam ɓe njaɓii Yahaya o annabiijo.</verse><verse id="6">Ammaa nde nyalnde humto siftorki danyngol Hirudus wari, sey ɓiɗɗo Hiruudiya surbaajo wami yeeso hoɓɓe garɓe humto ngon. Gamol maako welii Hirudus,</verse><verse id="7">haa waɗanimo alkawal hunaniimo wiiki hokkaymo koo ɗume ko o torii.</verse><verse id="8">Sey maduujo maako wi'imo ko o wi'ata. Surbaajo on wi'i Hirudus, “Hokkam hoore Yahaya Gaɗoowo Baptisma nder le'al jooni.”</verse><verse id="9">Laamiiɗo on boo wanni, ammaa ngam o yaadake o hunanakemo yeeso hoɓɓe, o waɗi ɗum hokkamo hoore nden.</verse><verse id="10">O lili woɓɓe ittonoyi Yahaya hoore nder suudu cural.</verse><verse id="11">Ɗum waddi hoore nden nder le'al, ɗum hokki surbaajo on. Surbaajo on boo waddaninde maduujo muuɗum.</verse><verse id="12">Sey tokkuɓe Yahaya on ngari kocci ɓandu ndun uwoyindu. Nden ɓe njahi ɓe mbi'oyika Yeesu.</verse><verse id="13">Nde Yeesu nani non, sey natti komiwal e tokkuɓemo ɓe ndilli to wigeere nder ladde kamɓe tan. Ammaa nde yimɓe ɗuɗɓe nani non, ɓe mburtoyii daga gariije, ɓe tokkimo e koyɗe.</verse><verse id="14">E jippaaki Yeesu daga nder komiwal ngal o yi'i yimɓe ɗuɗɓe e kawriti, sey o nani jurumɗum maɓɓe, o yamɗitini ɓe njamɗaa nder maɓɓe.</verse><verse id="15">Nde naange hiirii, sey tokkuɓemo ngari to maako, mbi'imo, “Ɗo'o ɗum ladde, ɗonmaa naange hiiri. Wi'u yimɓe ɓe'e ndilla ngam ɓe njaha ngarihoy ɓe coodana ko'e maɓɓe ko ɓe nyaamata.”</verse><verse id="16">Yeesu wi'iɓe, “Naa' doole ɓe ndilla. Onon kokkeeɓe ko ɓe nyaamata.”</verse><verse id="17">Sey ɓe nootii ɓe mbi'imo, “Buroodi jowi e liƴƴi ɗiɗi tan min ngoodi.”</verse><verse id="18">Sey o wi'i, “Ngaddaneeyamɗum ɗo'o.”</verse><verse id="19">O wi'i hawrutuɓe ɓen njooɗoo dow huɗo hecco. O hocci buroodi jowi ɗum e liƴƴi ɗiɗi ɗin, o raari dow, o yetti Allah, o sendi buroodi ɗum o hokki tokkuɓemo, sey tokkuɓemo ngeedani yimɓe hawrutuɓe.</verse><verse id="20">Ɓe fuu ɓe nyaami ɓe kaari. Tokkuɓemo moɓti ko hori ko waɗi kondooje sappo e ɗiɗi.</verse><verse id="21">Nyaamuɓe nyamndu ndun worɓe tan ɓadake 5,000, sukaaɓe e rewɓe limaaka.</verse><verse id="22">Ɗon e ɗon Yeesu waɗi tokkuɓemo natta komiwal ɓe artamo huuluki yaaki fongo, kanko boo o jaɓɓitoto kawrutuɓe.</verse><verse id="23">Gaɗa o jaɓɓitake hawrutuɓe ɓen, o ƴenti hocceere kanko tan ngam o waɗa do'aare. Nde futuro waɗi, e mo ton kanko tan.</verse><verse id="24">E carel ngel komiwal ngal e caka mbeela. Geelooɗi ndiyam e piyangal, hendu e haɗaɓe yaadu.</verse><verse id="25">Fajiri e mo yaha to maɓɓe, e mo yaha dow ndiyam mbeela ngan.</verse><verse id="26">Ammaa nde ɓe ngi'imo e mo yaha dow ndiyam, ɓe kultori, ɓe mbi'i, “Ɗum ginnol!” Sey ɓe ngulli ngam kulol.</verse><verse id="27">Ammaa ɗon e ɗon o metaniɓe, o wi'i, “Pukkinee ɓerɗe mooɗon, ɗum min. To' on kulu.”</verse><verse id="28">Sey Biiturus nootii, wi'imo, “Moodibbo, to ɗum an, wi'am mi wara to maaɗa dow ndiyam ɗam.”</verse><verse id="29">Yeesu wi'imo, “Woroy.” Sey Biiturus wurtii nder komiwal ngal fuɗɗi yaadu dow ndiyam ɗam yaaki to Yeesu.</verse><verse id="30">Ammaa nde o nani hendu cembindu, sey o hultori, ndiyam ɗam fuɗɗi moɗukimo, sey o wulli, o wi'i, “Moodibbo, hisnam!”</verse><verse id="31">Ɗon e ɗon Yeesu forti jungo muuɗum fooɗoyimo, wi'imo, “An gooduɗo hoolaare seɗɗa, ngam ɗume ngaɗuɗaa seko?”</verse><verse id="32">E nattuki maɓɓe nder komiwal ngal, hendu ndun darii.</verse><verse id="33">Wonɓe nder komiwal ngal mawnini Yeesu, e mbi'a, “Goonga, an a Ɓiɗɗo Allah.”</verse><verse id="34">Nde ɓe kuuli fongo mbeela ngan, ɓe njottii leydi Janisarat.</verse><verse id="35">Nde yimɓe leydi ndin anditi Yeesu, ɓe lili koo toye nder leydi ndin ɗum waddoya fuu nyawɓe to maako.</verse><verse id="36">Ɓe toriimo nyawɓe ɓen meema cilmbi toggoore maako tan. Fuu meemuɓeɗi njamɗiti.</verse></chapter><chapter id="15"><verse id="1">Sey woɓɓe Faarisanko'en e moodiɓɓe Attawra ngari to Yeesu daga Urucaliima, ɓe mbi'i,</verse><verse id="2">“Ngam ɗume tokkuɓema tokkataa ndonu maama'en meeɗen? Ngam ɓe lootataa juuɗe maɓɓe ko ɓe puɗɗa nyaamuki nyamndu.”</verse><verse id="3">Sey Yeesu nootii, wi'iɓe, “Onon maa, ngam ɗume on tokkataa ko Allah wi'i ngam ndonu mooɗon?</verse><verse id="4">Ngam Allah wi'ii, ‘Hokku nyaako maaɗa e maduujo maaɗa mangu,’ nden, ‘Koo moye huɗi nyaako muuɗum koo maduujo muuɗum doole waree.’</verse><verse id="5">Ammaa onon on mbi'a to neɗɗo wi'ii nyaako muuɗum koo maduujo muuɗum, ‘Fuu ko kokkaynomaami, mi hokkiiɗum Allah,’ too, naa' doole neɗɗo on mawnina nyaako maako won ɗon.</verse><verse id="6">Non ngartirɗon Wolde Allah meere ngam ndonu mooɗon.</verse><verse id="7">Onon munaafuki'en! Icaaya wi'ii goonga nde o waɗi annabaaku dow mooɗon wiiki,</verse><verse id="8">Allah wi'ii, ‘Ɓen ɗon yimɓe e honduko tan ɓe mawnintayam,
ammaa ɓerɗe maɓɓe e ngoɗɗitiiyam.</verse><verse id="9">E meere ɓe mawnintayam.
E ɓe ekkitina dooka yimɓe bo to am ɗum ƴiwoyi.’ ”</verse><verse id="10">Sey Yeesu noddi yimɓe hawrutuɓe, wi'iɓe, “Kettindee, paamon.</verse><verse id="11">Naa' ko nattata neɗɗo e honduko wartirta ɓernde maako nde laaɓaa yeeso Allah, ammaa ko wurtoytoo daga nder honduko maako wartirtamo mo laaɓaa yeeso Allah.”</verse><verse id="12">Sey tokkuɓemo ngari to maako, mbi'imo, “A andi Faarisanko'en nanii monnere nde ɓe nani kan ɗon haala ka mbiiɗaa?”</verse><verse id="13">Yeesu nootii, wi'i, “Fuu awre nde ɗum aawi, to naa' Nyaako am Mo Dow aawinde, ɗum ɗoofaynde.</verse><verse id="14">Aleeɓe! Ɓe wumɓe ardiiɓe wumɓe. To bumɗo ardake bumɗo, ɓe fuu ɗiɗo ɓe njanay nder ngayka.”</verse><verse id="15">Sey Biiturus wi'imo, “Wi'umin ma'ana ɗu'um misaalu.”</verse><verse id="16">Yeesu wi'iɓe, “Haa jooni onon maa on paamaayi?</verse><verse id="17">On andaa fuu ko natti nder honduko neɗɗo nder reedu maako ɗum natti, nden ɗum wurtoto?</verse><verse id="18">Ammaa ko wurtoyii nder honduko, daga nder ɓernde ɗum ƴiwoyi. Kanjum wartirta neɗɗo mo laaɓaa yeeso Allah.</verse><verse id="19">Ngam daga nder ɓernde neɗɗo nyumo kallungo wurtoytoo, e warhoore, e njeenu, e njeenu hakkunde yimɓe ɓe ngalaa teegal, e nguyka, e ceyda fewre, e wonnuki inde neɗɗo.</verse><verse id="20">Ɗu'um kanjum wartirta neɗɗo mo laaɓaa yeeso Allah, ammaa nyaamuki nyamndu e juuɗe ɗe lootaaka naa' kanjum wartirta neɗɗo mo laaɓaa yeeso Allah.”</verse><verse id="21">Yeesu ali ɗon yahi haade gariije Taaya e Sidon.</verse><verse id="22">Sey raa goɗɗo Kan'aaniyankeejo debbo neɗɗo leydi ndin wari noddi sembee, wi'i, “Moodibbo, Ɓii Dawda, yurminanam! Wongol ginnol e torra ɓiɗɗo am surbaajo.”</verse><verse id="23">Ammaa Yeesu wi'aayimo goɗɗum. Sey tokkuɓemo ngari toriimo, mbi'i, “Riiwumo, ngam e mo tokki'en e mo wanna'en e wulluki!”</verse><verse id="24">Sey o wi'i debbo on, “Mi liloyaaka to woɓɓe, sey to baali majjuɗi ɗi lenyol Israa'iila tan.”</verse><verse id="25">Ammaa o wari o diccii yeeso Yeesu, o wi'i, “Moodibbo, wallam!”</verse><verse id="26">Yeesu nootii, wi'i, “Ɗum haanaayi ɗum hocca nyamndu ɓikkoy ɗum hubanoondu kutihoy.”</verse><verse id="27">O wi'i, “Ee, ɗum non, Moodibbo, ammaa koo kutihoy e nyaama horaano januɗum daga teebur jeyɗokoy.”</verse><verse id="28">Sey Yeesu nootii, wi'imo, “Hoolaare maaɗa e ɗuuɗi! Ɗum waɗante no ngiɗɗaa.” Ɗon e ɗon ɓiɗɗo maako yamɗiti.</verse></chapter><chapter id="16"><verse id="1">Faarisanko'en e Saadusanko'en ngari to Yeesu, e ɓe ngiɗi foondukimo, sey ɓe mbi'imo o waɗanaɓe goɗɗum kayɗiniiɗum ƴiwoyɗum to Allah.</verse><verse id="2">Yeesu nootii, wi'iɓe, “To naange hiirii, dow woojii, on mbi'a, ‘Jaango njayri wooɗay.’</verse><verse id="3">Ɗonmaa to subaka waɗii on ngi'ii dow woojii e woodi duule koo toye, on mbi'a, ‘Hande ɗum waɗay iyeende.’ On mbaawi raaruki ko woni e dow andon ko waɗata, ammaa on mbaawataa faamuki ma'ana kuuɗe ɗe ngaɗaymi.</verse><verse id="4">Yimɓe jaamanu ɗu'um kalluɓe ɓe kulataa Allah, e ɓe ngiɗi holleeki goɗɗum kayɗiniiɗum, ammaa walaa ko ɗum hollataɓe sey ni ko heɓuno Annabi Inuusa.”
Sey o aliɓe o dilli.</verse><verse id="5">Nde tokkuɓemo kuuli fongo mbeela, ɓe ngi'i ɓe ngejjitii ɓe ngardoya e buroodi.</verse><verse id="6">Sey Yeesu wi'iɓe, “Paamee, ngaɗee hakkiilo e ƴuufinirɗum Faarisanko'en e Saadusanko'en.”</verse><verse id="7">Sey tokkuɓemo meddi hakkunde maɓɓe, ɓe mbi'i, “O wi'u non ngam en ngaddaayi buroodi.”</verse><verse id="8">Nde Yeesu faami ko ɓe mbi'ata, sey o ƴamiɓe, o wi'ii, “Onon gooduɓe hoolaare seɗɗa, ngam ɗume meddoton dow on ngalaa buroodi?</verse><verse id="9">Haa jooni on paamaayi? On ciftoraayi no nyamnirmi yimɓe 5,000 e buroodi jowi, e kondooje sappo e ɗiɗi ɗe ɓoptuɗon e keewi horaano?</verse><verse id="10">Ɗonmaa on ciftoraayi no nyamnirmi yimɓe 4,000 e buroodi joweeɗiɗi, e kondooje joweeɗiɗi ɗe ɓoptuɗon e keewi horaano?</verse><verse id="11">No ɗum waɗi on paamaayi naa' dow buroodi metaymi? Mi wi'ii paamanee ƴuufinirɗum Faarisanko'en e Saadusanko'en.”</verse><verse id="12">Nden tokkuɓemo keɓti naa' e mo metanaɓe ɓe paama dow ƴuufinirɗum gaɗeteeɗum nder buroodi, ammaa ɓe ngaɗa hakkiilo e ekkitinol Faarisanko'en e Saadusanko'en.</verse><verse id="13">Nde Yeesu wari leydi Kaysaariya Filibi, sey o ƴami tokkuɓemo, o wi'i, “Moye yimɓe mbi'ata Ɓii Neɗɗo woni?”</verse><verse id="14">Sey ɓe mbi'i, “Woɓɓe e mbi'a a Yahaya Gaɗoowo Baptisma. Woɓɓe boo e mbi'a a Annabi Iliya. Nden woɓɓe e mbi'a a Annabi Irmiya koo go'oto nder annabo'en.”</verse><verse id="15">O wi'iɓe, “Ammaa onon, moye mbi'otonyam?”</verse><verse id="16">Sey Siiman Biiturus nootii, wi'i, “An woni Almasiihu, Ɓiɗɗo Allah mo yonki.”</verse><verse id="17">Yeesu nootii wi'imo, “A barkiɗinaaɗo, Siiman ɓii Inuusa, ngam naa' ɗum neɗɗo wi'imaaka, sey ni Nyaako am Mo Dow.</verse><verse id="18">E mi wi'imaa, an woni Biiturus, waato Tafaare. Dow tafaare nden njooɗinaymi tokkuɓeyam. Mayde fuu e bawɗe mayre waawataa jaalooɓe.</verse><verse id="19">Mi hokkete maɓɓitirkoy Laamu Allah, fuu ko kaɗuɗaa e duuniyaaru, Allah Mo Dow jaɓi. Ɗonmaa fuu ko aluɗaa ɗum waɗa e duuniyaaru, Allah Mo Dow jaɓii.”</verse><verse id="20">Sey Yeesu haɗi tokkuɓemo to' ɓe mbi'aka koo moye kanko woni Almasiihu.</verse><verse id="21">Daga ngel ɗon carel Yeesu fuɗɗi wiiki tokkuɓemo doole o yaha Urucaliima, o yara bone ɗuɗɗum to juuɗe mawɓe yimɓe, e mawɓe ardiiɓe diina, e moodiɓɓe Attawra, nden o waree. Nder nyalnde tatawre boo ɗum umminaymo.</verse><verse id="22">Sey Biiturus noddimo wuttudu go'o fuɗɗi haɓankimo, e wi'a, “Allah hoyna, Moodibbo! Non heɓataama haa abadaa!”</verse><verse id="23">Ammaa Yeesu waylitii, wi'i Biiturus, “Sendir e am, an Ceyɗan! A kaɗayɗoyam waɗuki ko Allah yiɗi, ngam naa' to Allah nyumo maaɗa ƴiwoyi, iri nyumo yimɓe nyumataa.”</verse><verse id="24">Sey Yeesu wi'i tokkuɓemo, “Fuu giɗɗo warta tokkuɗoyam, doole wanya hoore muuɗum, hocca gaafaangal muuɗum, tokkayam.</verse><verse id="25">Ngam fuu giɗɗo hisnuki yonki muuɗum o dullayki. Ammaa fuu dullayɗo yonki muuɗum ngam am o heɓayki.</verse><verse id="26">Ko ɗum nafanta neɗɗo to o heɓii duuniyaaru fuu, ammaa dullii yonki maako? Koo boo ko neɗɗo waawata hokkuki ngam jaɓtoya yonki muuɗum?</verse><verse id="27">Ngam Ɓii Neɗɗo waray nder teddungal Nyaako muuɗum Mo Dow e malaa'ika'en maako, o waatanay koo moye ko waɗi.</verse></chapter><chapter id="17"><verse id="1">Gaɗa balɗe joweego'o, sey Yeesu hocci Biiturus e Yaakubu e minyiraawo maako Yahaya, o yaariɓe dow wonde hocceere townde kamɓe tan.</verse><verse id="2">Sey nandi maako wayliti yeeso maɓɓe. Yeeso maako e ɗelkitoo bo naange. Kolte maako ngarti daneeje tar bo jayngol.</verse><verse id="3">Ɗon e ɗon sey Annabi Muusa e Annabi Iliya wanganiɓe e ɓe medda e Yeesu.</verse><verse id="4">Sey Biiturus wi'i Yeesu, “Moodibbo, wonki amin ɗo'o e wooɗi. Al min nyiɓa cuuɗi tati ɗo'o, wo'oyru ndu maaɗa, wo'oyru ndu Muusa, nden wo'oyru ndu Iliya.”</verse><verse id="5">E mo nder metuki, sey raa wonga nduula ɗelkitotoonga wari suddiɓe. Ɓe nani hononde Allah daga nder maaga, wi'i, “O'o woni Ɓiɗɗo am mo ngiɗumi. E mi nana belɗum maako naa' seɗɗa. Nanee ko o wi'ata'on!”</verse><verse id="6">Nde tokkuɓemo nani hononde nden, kulol mangol nangiɓe ɓe njani e leydi.</verse><verse id="7">Sey Yeesu wari meemiɓe, wi'i, “Ummee, to' on kulu.”</verse><verse id="8">Nde ɓe ƴefti ko'e, ɓe ngi'aayi goɗɗo sey Yeesu tan.</verse><verse id="9">E ɓe njippoyoo daga dow hocceere nden, sey Yeesu wagginiɓe, wi'i, “To' on mbi'u goɗɗo ko ngiiɗon naa ɗum ummini Ɓii Neɗɗo daga mayde.”</verse><verse id="10">Tokkuɓemo ƴamimo, mbi'i, “Too, ngam ɗume moodiɓɓe Attawra e mbi'a doole Annabi Iliya arta Almasiihu warki?”</verse><verse id="11">O nootii, o wi'i, “Goonga Annabi Iliya artay warki, ngam o siryoo koo ɗume.</verse><verse id="12">Ammaa e mi wi'a'on, Iliya yaadake warii, ɓe boo keɓtaayi ɗum kanko, ammaa ɓe ngaɗanimo fuu ko ɓe ngiɗi. Non maa Ɓii Neɗɗo yaray bone e juuɗe maɓɓe.”</verse><verse id="13">Nden tokkuɓemo paami e mo metanaɓe dow Yahaya Gaɗoowo Baptisma.</verse><verse id="14">Nde ɓe njottii to yimɓe ɗuɗɓe kawriti, sey goɗɗo neɗɗo wari to Yeesu diccii yeeso maako wi'i,</verse><verse id="15">“Moodibbo, yurminan suka am e woodi nyawu paɗɗe, e mo torroo naa' seɗɗa. Nde ɗuɗɗum e mo yana nder hiite e nder ndiyam.</verse><verse id="16">Mi yaariimo to tokkuɓema, ammaa ɓe mbaawaayi yamɗitinkimo.”</verse><verse id="17">Sey Yeesu nootii wi'i, “Onon yimɓe jaamanu ɗu'um kalluɗum on koolaakiyam, haa ndeye njooɗodotoomi e mooɗon e mi munyida e mooɗon? Ngaddaneeyam suka on ɗo'o.”</verse><verse id="18">Sey Yeesu haɓani ginnol ngol, ngol wurtii suka on, ɗon e ɗon o yamɗiti.</verse><verse id="19">Sey tokkuɓemo ngari to maako kamɓe tan, ɓe ƴamimo ɓe mbi'i, “Ngam ɗume minon min mbaawaayi wurtinki ginnol ngol?”</verse><verse id="20">Yeesu nootii wi'iɓe, “Ngam hoolaare mooɗon famɗii. E mi wi'a'on goonga, daa on ngoodi hoolaaki famɗirki bo gabbel mastat, on mbaaway mbi'on hocceere nde'e, ‘Itta daga ɗo'o, yahu ɗaa'e,’ sey nde waɗa ko mbiiɗon. Walaa boo ko salorta'on.</verse><verse id="21">[Ammaa iri ngo'ol ginnol ngol wurtataako sey e do'aare e suumaaki.]”</verse><verse id="22">Nde Yeesu e tokkuɓemo kawriti e leydi Galiili, sey o wi'iɓe, “Ɗum hokkitiray Ɓii Neɗɗo nder juuɗe yimɓe,</verse><verse id="23">ɓe mbaramo, e nyalnde tatawre ɗum umminaymo.” Sey fii ɗum wanni tokkuɓemo naa' seɗɗa.</verse><verse id="24">Nde Yeesu e tokkuɓemo njottii gariiri Kafarnahum, jaɓooɓe ceede ngam Wuro Ceniingo ngari to Biiturus, ɓe mbi'imo, “Moodibbo mooɗon e hokka ceede walluki Wuro Ceniingo?”</verse><verse id="25">O wi'i, “Ee, e mo hokka.”
Nde Biiturus warti wuro, sey Yeesu arti metankimo, wi'i, “No ngiiɗaa, Biiturus? To ɓeye laamiiɓe duuniyaaru ndu'u njaɓata ceede leydi, to ɓiɓɓe maɓɓe koo to woɓɓe?”</verse><verse id="26">Nde Biiturus wi'i, “To woɓɓe,” sey Yeesu wi'i, “Too, ɓiɓɓe maɓɓe njoɓataa won ɗon.</verse><verse id="27">Fuu e non, ngam to' ɓe nana monnere meeɗen, yahu mbeela ngaɗaa nangirɗum liƴƴi maaɗa. Fuu lingu ngu artuɗaa nanguki, maɓɓutu honduko maagu a taway yamnde ajurfaari nder. Hoccunde, kokkaaɓe njoɓaari Wuro Ceniingo ngam min e maaɗa.”</verse></chapter><chapter id="18"><verse id="1">E ngel ɗon carel tokkuɓe Yeesu ngari ƴamimo, mbi'i, “Moye ɓuri mangu fuu nder Laamu Allah?”</verse><verse id="2">Sey Yeesu noddi wongel sukayel pamarel darningel caka maɓɓe,</verse><verse id="3">wi'i, “E mi wi'a'on goonga, to naa' on lestin ko'e mooɗon ngartuɗon bo sukahoy, on nattataa Laamu Allah koo seɗɗa!</verse><verse id="4">Fuu lestinɗo hoore muuɗum bo sukayel pamarel nge'el, kanko woni ɓurɗo mangu nder Laamu Allah.</verse><verse id="5">Nden fuu jaɓuɗo sukayel pamarel bo nge'el nder inde am jaɓiiyam.</verse><verse id="6">“Ammaa fuu gaɗuɗo go'oto nder sukaaɓe ɓe'e kooliiɓeyam waɗi hakke, ɗum ɓuranaymo o haɓɓanee kaaƴa namol manga e daande maako ɗum faɗɗamo nder mbeela luggunga.</verse><verse id="7">Duuniyaaru wonii ngam e woodi ko fooɗata yimɓe ngaɗa hakke! Ngam doole ko fooɗata yimɓe ngaɗa hakke wara, fuu e non fooɗuɗo goɗɗo waɗi hakke wonii.</verse><verse id="8">“To jungo maaɗa koo koyngal maaɗa e waɗumaa ngaɗaa hakke, too, ittungo paɗɗaango, koo ittungal paɗɗaangal. Ɗum ɓuraniima nattaa wuro Allah e jungo wo'oto koo koyngal go'otal dow ɗum hubomaa nder hiite nge nyifataa haa abadaa e juuɗe ɗiɗi koo koyɗe ɗiɗi.</verse><verse id="9">To boo hitere maaɗa e waɗumaa ngaɗaa hakke, ittunde paɗɗaande. Ɗum ɓuraniima nattaa wuro Allah e hitere go'o dow ɗum hubomaa nder wuro hiite e gite ɗiɗi.</verse><verse id="10">“Paamee, to' on njawan koo go'oto nder sukahoy pamaroy ko'oy. Ngam e mi wi'a'on, malaa'ika'en maakoy ton dow koo ndeye e ndaara yeeso Nyaako am Mo Dow.</verse><verse id="11">[Nden Ɓii Neɗɗo waroyii ngam hisna ko majji.]</verse><verse id="12">“Too, ko nyumoton? To neɗɗo e woodi baali 100, sey go'o nder baali ɗin majji, naa' o alay koriiɗi ley hocceere, o dilla ɗaɓɓutuki mbaala majjunga ngan?</verse><verse id="13">E mi wi'a'on goonga, to o heɓtoyiinga, belɗum ɗum o nanata dow maaga ɗum ɓurii ɗum baali koriiɗi ɗin ɗi meeɗaayi majjuki.</verse><verse id="14">Non Nyaako mooɗon Mo Dow yiɗaa koo go'oto nder sukaaɓe pamarɓe ɓe'e halka.</verse><verse id="15">“To bandiraawo maaɗa waɗaniima ko wooɗaa, yahu mbi'aamo ko wooɗaa ɗum o waɗanmaa, an e maako tan. To o jaɓii, a wartirii sumpo hakkunde mooɗon won ɗon.</verse><verse id="16">Ammaa to o wanyii jaɓuki, sey fuɗɗitaa co''odoɗaa e neɗɗo go'oto koo ɗiɗo to maako, ngam ‘doole ɗum heɓa ceydu'en ɗiɗo koo tato ko ɗum tabbitina haala.’</verse><verse id="17">To boo o wanyii ko ɓe mbi'i kamɓe maa, sey mbi'aaka kawtal tokkuɓeyam. Ɗonmaa to o wanyii nanki kawtal tokkuɓeyam, hoccumo bo mo andaa Allah koo gooduɗo hakke ganyuɗo tuuba.</verse><verse id="18">“E mi wi'a'on goonga, fuu ko kaɗuɗon e duuniyaaru, Allah Mo Dow jaɓi. Ɗonmaa fuu ko aluɗon ɗum waɗa e duuniyaaru, Allah Mo Dow jaɓi.</verse><verse id="19">“Ɗonmaa, e mi wi'a'on, to yimɓe ɗiɗo nder mooɗon kawtii ko'e torake goɗɗum e duuniyaaru, Nyaako am Mo Dow waɗanayɓeɗum.</verse><verse id="20">Ngam to yimɓe ɗiɗo koo tato kawriti nder inde am, e mi wondi e maɓɓe.”</verse><verse id="21">Sey Biiturus ɓaddoyii wi'i Yeesu, “Moodibbo, nde noye bandiraawo am e waɗanayam ko wooɗaa e mi yaafanoomo? Nde joweeɗiɗi?”</verse><verse id="22">Yeesu nootii wi'imo, “Naa' nde joweeɗiɗi tan, ammaa joweeɗiɗi nde cappanɗe joweeɗiɗi.</verse><verse id="23">Ngam non, ɗum nandinay Laamu Allah e goɗɗo laamiiɗo giɗɗo lima jawdi muuɗum ngondi jungo kuwanooɓemo.</verse><verse id="24">Nde o fuɗɗi limukindi, sey ɗum waddanimo goɗɗo mo o tokkata nyamaande ceede ɗe o waawataa yoɓuki haa keerol jonde maako e duuniyaaru.</verse><verse id="25">Nde o tampi yoɓuki, sey laamiiɗo on waɗi ɗum sooramo e debbo maako e ɓiɓɓe maako e koo ɗume ko o woodi ngam ɗum yoɓa ceede ɗen.</verse><verse id="26">Sey maccuɗo on diccii yeeso maako, toriimo, wi'i, ‘Waɗu munyal. Mi yoɓete koo ɗume.’</verse><verse id="27">Sey laamiiɗo on nani jurumɗum maccuɗo on yaafaniimo nyamaande nden yoofimo.</verse><verse id="28">“Ammaa maccuɗo on e wurtaaki maako o tawi goɗɗo mo o huudata mo o tokkata nyamaande ceede ɗe ɗum yoɓata kuwoowo to ngesa lebbi jowi. O ɗeɗɗanimo daande, o wi'imo, ‘Yoɓam ko tokkaymaami!’</verse><verse id="29">Sey mo o huudata on dicci toriimo, wi'i, ‘Waɗanam munyal mi yoɓete.’</verse><verse id="30">Ammaa o wanyi, o waɗi ɗum maɓɓimo nder suudu cural sey nde o yoɓimo ko o tokkatamo.</verse></chapter><chapter id="19"><verse id="1">Nde Yeesu heenyi wiiki fii ɗu'um, sey o ali leydi Galiili o natti leydi Yahuudiya ngondi fongo Caangol Urdun.</verse><verse id="2">Yimɓe ɗuɗɓe tokkimo, o yamɗitini nyawɓe ton.</verse><verse id="3">Sey woɓɓe Faarisanko'en ngari to maako ngam ɓe poondamo, ɓe ƴamimo, ɓe mbi'i, “E yiiki maaɗa Attawra alii neɗɗo yoofa debbo muuɗum?”</verse><verse id="4">O nootii, o wi'i, “Too, on meeɗaayi janguki aayaare biinde taguɗo yimɓe daga fuɗɗoode taguki o tagiiɓe gorko e debbo?</verse><verse id="5">O wi'ii, ‘Ngam non neɗɗo alay nyaako muuɗum e maduujo muuɗum takkanoo debbo muuɗum, kamɓe ɗiɗo ɓe ngarta go'o.’</verse><verse id="6">Ngam non naa' ɓe ɗiɗo kadin, ammaa ɓe ngartii neɗɗo go'oto. Ngam maajum ko Allah hawti, to' neɗɗo sendaɗum.”</verse><verse id="7">Sey ɓe mbi'imo, “Too, ngam ɗume Annabi Muusa wi'i neɗɗo windana debbo muuɗum ɗerewol warki teegal wi'amo o dilla?”</verse><verse id="8">Sey Yeesu wi'iɓe, “Ngam ɓerɗe mooɗon ɗe caatuɗe waɗi Muusa ali'on njoofon rewɓe mooɗon, ammaa naa' non ɗum woni daga arande.</verse><verse id="9">E mi wi'a'on, koo moye yoofi debbo muuɗum, to naa' njeenu o waɗi, nden te'i goɗɗo debbo, waɗii njeenu won ɗon.”</verse><verse id="10">Sey tokkuɓemo mbi'imo, “To non ɗum woni hakkunde neɗɗo e debbo muuɗum, too, ciya teegal maa ɓurii.”</verse><verse id="11">Ammaa o wi'iɓe, “Naa' koo moye waawata jaɓuki haala ka'a, sey ni ɓe Allah wawni.</verse><verse id="12">Ngam e woodi ɓe ɗum danyi ngorgu maɓɓe e waati. E woodi woɓɓe boo ɓe yimɓe tappi. Nden e woodi woɓɓe ɓe te'ataa ngam ɗaɓɓutuki Laamu Allah. Fuu baawayɗo jaɓuki haala ka'a jaɓaka.”</verse><verse id="13">Sey ɗum waddani Yeesu sukahoy pamaroy ngam o yowanakoy juuɗe o waɗanakoy do'aare. Ammaa tokkuɓemo kaɓani gaddayɓekoy.</verse><verse id="14">Sey Yeesu wi'iɓe, “Alee sukahoy pamaroy ngara to am. To' on kaɗukoy, ngam gooduɓe ɓerɗe iri ɗe maakoy njeyi Laamu Allah.”</verse><verse id="15">Sey o yowanikoy juuɗe maako ngam barkiɗinki, nden o dilli.</verse><verse id="16">Sey goɗɗo ɓaddoyii to Yeesu wi'i, “Moodibbo, ɗume fii geetum haani mi waɗa ngam mi heɓa yonki ki re'ataa?”</verse><verse id="17">Sey Yeesu wi'imo, “Ngam ɗume ƴamataayam dow geetum? E woodi geeto go'oto tan. Taa yiɗi keɓaa yonki ki re'ataa, tokku ko Attawra wi'i.”</verse><verse id="18">Sey o wi'i Yeesu, “Ɗume Attawra wi'i?”
Sey Yeesu wi'i, “Taa' waɗu warhoore. Taa' waɗu njeenu. Taa' wujju. Taa' hokku ceyda fewre.</verse><verse id="19">Hokku nyaako maaɗa e maduujo maaɗa mangu. Yiɗu bandiraawo maaɗa no ngiɗirɗaa hoore maaɗa.”</verse><verse id="20">Sey kayeejo on wi'imo, “E mi waɗa fuu fii ɗu'um. Ko horaniiyam kadin?”</verse><verse id="21">Yeesu wi'imo, “Taa yiɗi ngartaa kewɗo, yahu, cooraa ko ngooduɗaa fuu, kokkaa ɓe ngalanaa ceede ɗen, nden a heɓay mbarjaari ton dow. Nden ngaraa, tokkaayam.”</verse><verse id="22">Nde kayeejo on nani non, o dilli o nanaayi belɗum, ngam e mo woodi risku ɗuɗɗum.</verse><verse id="23">Sey Yeesu wi'i tokkuɓemo, “E mi wi'a'on goonga, e ɗum saɗi naa' seɗɗa diskuɗo natta Laamu Allah.</verse><verse id="24">Ɗonmaa e mi wi'a'on, ɗum ɓuray hoyki ngeelooba tokka nder yolnde baatal dow diskuɗo natta Laamu Allah.”</verse><verse id="25">Nde tokkuɓemo nani non, ɓe kayɗini naa' seɗɗa, ɓe mbi'i, “Too, to ɗum non, moye hisata?”</verse><verse id="26">Ammaa Yeesu raariɓe, wi'i, “To yimɓe ɗum waɗataako, ammaa to Allah koo ɗume ɗum gaɗotooɗum.”</verse><verse id="27">Sey Biiturus wi'i, “Too, raɗɗum, minon min alii koo ɗume min tokkiima. Ko min keɓata?”</verse><verse id="28">Yeesu wi'iɓe, “E mi wi'a'on goonga, e jaamanu garayɗum, to Ɓii Neɗɗo jooɗake dow jooɗorgal laamu muuɗum ɗum teddungal, onon tokkuɓeyam onon maa on njooɗoto dow jooɗorle laamu sappo e ɗiɗi, on laamoo lenyi Israa'iila sappo e ɗiɗi.</verse><verse id="29">Ɗonmaa koo moye aluɗo gureeje, koo sakiraaɓe muuɗum worɓe koo rewɓe, koo nyaako, koo maduujo, koo ɓiɓɓe, koo gese ngam am, o heɓay ko ɓuri non nde 100, nden o heɓay yonki ki re'ataa.</verse><verse id="30">Ammaa yimɓe ɗuɗɓe artuɓe ɓe ngartay cakitiiɓe, nden cakitiiɓe ngartay artuɓe.</verse></chapter><chapter id="20"><verse id="1">“Laamu Allah e nandi e goɗɗo joomu ngesa burtiiɗo ilaa subaka ngam o heɓa huwooɓe to ngesa inabooje maako.</verse><verse id="2">O waadi e maɓɓe o yoɓayɓe yamnde ajurfaari go'o e nyalnde, sey o wi'iɓe ɓe njaha ngesa kan.</verse><verse id="3">Nde o wurtii faro njamndi joweenayi subaka, sey o yi'i woɓɓe e njooɗii e meere nder luumo.</verse><verse id="4">Sey o wi'iɓe, ‘Onon maa njahee ngesa am, mi yoɓay'on ko haani.’ Sey ɓe njahi.</verse><verse id="5">Nde o fuɗɗiti o wurtii, o waɗi non faro caka nyalawma e faro njamndi tati alaasara.</verse><verse id="6">Faro njamndi jowi alaasara o fuɗɗiti o wurtii o tawi woɓɓe e ndarii, o wi'iɓe, ‘Ngam ɗume nyalluɗon on ndarii e meere?’</verse><verse id="7">Sey ɓe mbi'imo, ‘Ngam walaa koccuɗomin kuugal.’ Sey o wi'iɓe, ‘Onon maa njahee ngesa am.’</verse><verse id="8">“Nde futuro waɗi, joomu ngesa on wi'i paamanoowo kuugal ngesa kan, ‘Noddoy huwooɓe ɓen, njoɓaaɓe njoɓaari maɓɓe, artiraa cakitiiɓe ɓen haa yaaki arande'en ɓen.’</verse><verse id="9">Nde koccaaɓe faro njamndi jowi alaasara ngari, koo moye hokkaa yamnde ajurfaari go'o.</verse><verse id="10">Ngam non, nde arande'en ngari, e ɓe kammii ɓe keɓay ko ɓuri non, ammaa koo moye maɓɓe hokkaa yamnde ajurfaari go'o.</verse><verse id="11">Nde ɓe njaɓi ceede ɗen, ɓe metitani joomu ngesa on,</verse><verse id="12">e ɓe mbi'a, ‘Ɓe'e cakitiiɓe e waruki, carel seɗɗa tan ɓe kuwi, nden a hokkiiɓe no kokkuɗaamin, minon nyalluɓe nder naange e kuwa.’</verse><verse id="13">Sey o nootii, o wi'i go'oto nder maɓɓe, ‘Higo, mi hallanaayima. Naa' en ngaadii dow yamnde ajurfaari go'o e nyalnde?</verse><verse id="14">Jaɓu njoɓaari maaɗa, ndillaa. Min yiɗi hokkuki cakitiiɓe ɓen no kokkumaami.</verse><verse id="15">Mi walaa laamu mi waɗa no ngiɗumi waɗuki e ceede am? Koo a nana lawliiru ngam mi waɗi ko wooɗi?’ ”</verse><verse id="16">Nden o yottini e wiiki, “Non yimɓe cakitiiɓe ɓe ngartay artuɓe, nden artuɓe ngartay cakitiiɓe.”</verse><verse id="17">Yeesu e tokkuɓemo e dow ɗatal yaaki Urucaliima, sey o noddiɓe wuttudu laawol, o wi'iɓe,</verse><verse id="18">“Raɗɗum, en njahay Urucaliima, nden ɗum waɗay Ɓii Neɗɗo nder juuɗe mawɓe ardiiɓe diina e moodiɓɓe Attawra. Ɓe taƴanaymo kiita mayde,</verse><verse id="19">ɓe ngaɗamo nder juuɗe heeferɓe ɓe njukkitamo, ɓe piyamo, ɓe mbaramo dow gaafaangal. Nden nyalnde tatawre ɗum umminaymo daga mayde.”</verse><verse id="20">Sey maduujo ɓiɓɓe Jabadi wari to Yeesu e ɓiɓɓe maako o diccii yeeso maako, ngam o toroomo goɗɗum.</verse><verse id="21">Sey Yeesu wi'imo, “Ko ngiɗɗaa?”
Maduujo on wi'imo, “Waɗu ɓiɓɓe am ɓe'e ɗiɗo njooɗoo wuttudu jooɗorgal maaɗa nder Laamu maaɗa, go'oto nyaamo maaɗa go'oto nano maaɗa.”</verse><verse id="22">Ammaa Yeesu nootii, wi'i, “On andaa ko torotooɗon. On mbaaway njaron iri jardugel torra ngel njaraymi yeeso ɗo'o?”
Ɓe mbi'imo, “Ee, min mbaaway.”</verse><verse id="23">Sey Yeesu wi'iɓe, “Ee, on njaray iri jardugel torra ngel njaraymi, ammaa jooɗaaki e jungo am nyaamo e jungo am nano naa' min hokkataɗum. Ɗe'e bigeeje ɗum ɗe ɓen ɗon ɓe Nyaako am Mo Dow siryanii.”</verse><verse id="24">Nde horiiɓe tokkuɓe Yeesu sappo nani non, ɓe puɗɗi monnanki Yaakubu e Yahaya.</verse><verse id="25">Ammaa Yeesu noddiɓe ɓe fuu, wi'iɓe, “On andi laamiiɓe yimɓe naa' Yahuudanko'en e kollaɓe laamu sembe, nden mawɓe maɓɓe maa e kolla ɓural.</verse><verse id="26">Ammaa onon, to' on ngaɗu non hakkunde mooɗon. Fuu giɗɗo warta mawɗo nder mooɗon doole warta jaggantooɗo'on.</verse><verse id="27">Kadin fuu giɗɗo warta ardiiɗo mooɗon, doole o warta maccuɗo mooɗon.</verse><verse id="28">Non maa Ɓii Neɗɗo warii naa' ngam o jagganee, ammaa ngam o jagganoo yimɓe, o hokka yonki maako ngam rimɗinki ɗuɗɓe.”</verse><verse id="29">Yeesu e tokkuɓemo e mburtoo gariiri Jeriiko, sey yimɓe ɗuɗɓe tokkimo.</verse><verse id="30">Sey raa wumɓe ɗiɗo e njooɗii haade ɗatal. Nde ɓe nani Yeesu e ƴaɓɓoo, sey ɓe noddi sembee, “Moodibbo, Ɓiɗɗo Dawda, yurminanmin!”</verse><verse id="31">Kawrutuɓe ɓen kaɓaniɓe ɓe nde''ita, ammaa ɓe ɓeydi nodduki e sembe, e ɓe mbi'a, “Moodibbo, Ɓiɗɗo Dawda, yurminanmin!”</verse><verse id="32">Sey Yeesu darii, noddiɓe, wi'i, “Ko ngiɗɗon mi waɗana'on?”</verse><verse id="33">Ɓe mbi'imo, “Moodibbo, e min ngiɗi mbumtinaamin.”</verse><verse id="34">Yeesu nani jurumɗum maɓɓe, meemi gite maɓɓe. Ɗon e ɗon gite maɓɓe mbumti, ɓe tokkimo.</verse></chapter><chapter id="21"><verse id="1">Nde Yeesu e tokkuɓemo ɓadii gariyel Betafaaji haade Urucaliima to Hocceere Nde Leɗɗe Jaytun, sey o lili tokkuɓemo ɗiɗo.</verse><verse id="2">O wi'iɓe, “Njahee nder gariyel gongel yeeso meeɗen. E nattuki mooɗon, on taway mbabba e haɓɓii e ɓinga maaga. Pittoyeeɗi ngaddanonyamɗi.</verse><verse id="3">To goɗɗo metanii'on, mbi'ee, ‘Moodibbo e yiɗi huutiraɗi, o waɗay ɗum wartiraɗi naa' ko neeɓi.’ ”</verse><verse id="4">Non waɗii ngam ɗum hebbina ko Allah wi'i daga honduko Annabi Jakaariya, wiiki,</verse><verse id="5">“Mbi'ee yimɓe Urucaliima,
‘Raa laamiiɗo mooɗon e wara to mooɗon!
O lestinɗo hoore e mo dow mbabba,
e dow mbabba mola pamara.’ ”</verse><verse id="6">Sey tokkuɓemo ɓen ndilli, ngaɗi ko Yeesu wi'iɓe.</verse><verse id="7">Ɓe njaari mbabba ngan e ɓinga maaga, ɓe mbe''iti cuddaari maɓɓe dow maaji, o ƴenti o jooɗi.</verse><verse id="8">Yimɓe ɗuɗɓe hawrutuɓe mbe''iti cuddaari maɓɓe dow ɗatal ngal, woɓɓe boo ngewoyi haako to leɗɗe e mbe''itako dow ɗatal.</verse><verse id="9">Yimɓe ɗuɗɓe yahooɓe yeeso Yeesu e tokkirɓemo gaɗa e ɓe mbi'a e sembe, “Hosaana to Ɓiɗɗo Dawda! O barkiɗinaaɗo garoyɗo nder inde Joomiraawo! En mantu Allah Mo Dow!”</verse><verse id="10">Nde Yeesu natti Urucaliima, hakkiilo yimɓe gariiri ndin fuu ummii, e ɓe mbi'a, “Ɗum moye o'o?”</verse><verse id="11">Sey yimɓe ɗuɗɓe ɓen jaadooɓe e Yeesu mbi'i, “Ɗum Yeesu, annabiijo daga gariiri Najarat nder leydi Galiili.”</verse><verse id="12">Sey Yeesu natti Wuro Ceniingo riiwi soorooɓe e soodooɓe nder maggo. O talli teeburji gaylitooɓe ceede Roomanko'en yaaki ceede Wuro Ceniingo e jooɗorle coorooɓe pooli.</verse><verse id="13">O wi'iɓe, “Ɗum windaama Allah wi'ii, ‘Ɗum noddiray wuro am wuro do'aare,’ ammaa on ngartiriingo luuro wuyɓe!”</verse><verse id="14">Sey wumɓe e laƴooɓe ngari to maako nder Wuro Ceniingo, o yamɗitiniɓe.</verse><verse id="15">Ammaa mawɓe ardiiɓe diina e moodiɓɓe Attawra nani monnere nde ɓe ngi'i kuuɗe kayɗiniiɗe ɗe o waɗi, haa sukahoy e mbi'a e sembe nder Wuro Ceniingo, “Hosaana to Ɓiɗɗo Dawda!”</verse><verse id="16">Ɓe mbi'imo, “A nana ko sukaaɓe ɓe'e mbi'ata?”
Yeesu nootii, wi'i, “Ee. On meeɗaayi janguki aayaare biinde, ‘An siryi sukahoy pamaroy e musinaykoy mantumaa?’ ”</verse><verse id="17">Sey o dilli o aliɓe o wurtii gariiri ndin o yahi Betani o waali ton.</verse><verse id="18">Nde weeti Yeesu e wartoya gariiri Urucaliima o nani weelo.</verse><verse id="19">Nde o yi'i wokki ibbi haade ɗatal, o yahi to maaki, ammaa o tawaayi goɗɗum to maaki sey haako tan. Sey o wi'iki, “Taa' fuɗɗutu ndimaa haa abadaa!” Ɗon e ɗon ki yoori.</verse><verse id="20">Nde tokkuɓemo ngi'i non, ɓe kayɗini, ɓe mbi'i, “No ɗum waɗi ibbi ki'i yoori ɗon e ɗon?”</verse><verse id="21">Yeesu nootii, wi'iɓe, “E mi wi'a'on goonga, to on ngoodi hoolaare, on ngalaa seko koo seɗɗa, on mbaaway ngaɗon ko ɓuri ko ngaɗanmi ibbi ki'i, haa maa to on mbi'ii hocceere nde'e, ‘Ɗoofa daga ɗo'o, kuboɗaa hoore maaɗa nder mbeela,’ sey nde waɗa non.</verse><verse id="22">To on ngoodi hoolaare, fuu ko toriiɗon Allah on keɓayɗum.”</verse><verse id="23">Nde Yeesu natti Wuro Ceniingo e mo nder ekkitinki, sey mawɓe ardiiɓe diina e mawɓe yimɓe ngari to maako mbi'i, “E laamu moye ngaɗataa kuuɗe ɗe'e? Moye hokkumaa laamu ɗum?”</verse><verse id="24">Sey Yeesu nootii, wi'iɓe, “Min maa mi ƴamay'on. To on nootanakeyam, nden mi wi'ay'on e ɗume laamu ngaɗiraymi kuuɗe ɗe'e.</verse><verse id="25">Too, baptisma ɗum Yahaya waɗi, to Allah ɗum ƴiwoyi koo to yimɓe?”
Sey ɓe meddi hakkunde maɓɓe, ɓe mbi'i, “To en mbi'ii, ‘Daga to Allah ɗum ƴiwoyi,’ o wi'ay'en, ‘Ko waɗi on jaɓaayi ko o wi'i?’</verse><verse id="26">Ammaa to en mbi'ii, ‘To yimɓe ɗum ƴiwoyi,’ en kula ko yimɓe ngaɗanta'en, ngam ɓe fuu ɓe njaɓii Yahaya o annabiijo.”</verse><verse id="27">Ngam non ɓe nootii, ɓe mbi'i Yeesu, “Min andaa.”
Yeesu wi'iɓe, “Non min maa, mi wi'ataa'on koo e ɗume laamu ngaɗiraymi kuuɗe ɗe'e.</verse><verse id="28">“Too, no ngiiɗon? E woodi goɗɗo gooduɗo sukaaɓe ɗiɗo. O yahi to suka arandeejo on, o wi'i, ‘Ɓiɗɗo am, hande yahu ngesa inabooje kuwaa.’</verse><verse id="29">Sey suka on wi'imo, ‘Mi yahataa.’ Ammaa daga gaɗa suka on wayliti nyumo muuɗum yahi.</verse><verse id="30">Sey nyaako on yahi to suka ɗiɗaɓo on wi'imo ko wi'i on ton suka arandeejo on. Suka on nootii, wi'i, ‘Too, mi yahay, Bappa,’ ammaa o yahaayi.</verse><verse id="31">Too, nder maɓɓe moye waɗi ko nyaako on yiɗi?”
Sey ɓe mbi'i, “Arandeejo on.”
Yeesu wi'iɓe, “E mi wi'a'on goonga, jaɓooɓe ceede leydi e kaaruwa'en e ɓe arta'on nattuki Laamu Allah.</verse><verse id="32">Ngam Yahaya warii hollii'on laawol aadilaaku, on koolaakimo. Ammaa jaɓooɓe ceede leydi e kaaruwa'en koolakemo. Koo nde ngiiɗon non, daga gaɗa on tuubaayi kooliiɗonmo.</verse><verse id="33">“Too, raa goɗɗum misaalu. E woodi goɗɗo joomu ngesa gaɗuɗo ngesa inabooje, o howika, o wasi ngayka mawka nder tafaare ngam moyluki ndiyam daga nder inabooje ɗen, o mahi suudu towndu ngam reenuki ngesa kan. Sey o hokkika woɓɓe remooɓe mo''inaka, o dilli wondi leydi.</verse><verse id="34">Nde carel ɓenduki inabooje ɗen waɗi, o lili maccuɓe maako to ɓe o hokki ngesa kan ngam ɓe njaɓonoyamo ko ɓe ngaaduno nder ko ɓendi.</verse><verse id="35">Ammaa ɓe nangiɓe ɓe piyi go'oto, ɓe mbari go'oto, ɓe kuborii go'oto kaaƴe.</verse><verse id="36">Sey o fuɗɗiti o lili woɓɓe maccuɓe maako ɓurɓe arande'en ɗuuɗuki. Kamɓe maa remooɓe ɓen ngaɗaniɓe non no ɓe ngaɗani arande'en ɓen.</verse><verse id="37">Gaɗa ɗon joomu ngesa on lili ɓiɗɗo maako to remooɓe ɓen, e mo wi'a, ‘Ɓe kokkay ɓiɗɗo am mangu.’</verse><verse id="38">Ammaa nde ɓe o hokki ngesa kan ngi'i ɓiɗɗo on, sey ɓe mbi'i hakkunde maɓɓe, ‘Too! Raa donoowo joomu ngesa kan. Ngaree mbarenmo, ndonu ngesa kan warta ɗum meeɗen.’</verse><verse id="39">Sey ɓe nangimo, ɓe mburtinimo nder ngesa kan, ɓe mbarimo.</verse><verse id="40">“Too, to joomu ngesa on warii, ko o waɗanta ɓe o hokki ngesa ɓen?”</verse><verse id="41">Sey ɓe mbi'imo, “O waɗanay kalluɓe ɓen ɗon wokki warki kalluki. O hokka woɓɓe ngesa kan kokkayɓemo daga nder ko ɓendi.”</verse><verse id="42">Yeesu wi'iɓe, “On meeɗaayi janguki ko aayaaje mbi'i? Ɗe mbi'i,
‘Hayre nde mahooɓe nganyi,
kayre warti hayre ɓurnde darnuki maadi.
Ɗu'um ɗum kuugal Joomiraawo,
ɗum kayɗiniiɗum to meeɗen!’</verse><verse id="43">“Ngam non e mi wi'a'on, ɗum jaɓay Laamu Allah to mooɗon ɗum hokkaɗum woɓɓe gaɗayɓe ko Allah yiɗi.</verse><verse id="44">Koo moye yanoyi dow hayre nden yewi yewinay; ammaa to hayre nden yanii dow goɗɗo, nde namaymo bo condi.”</verse><verse id="45">Nde mawɓe ardiiɓe diina e Faarisanko'en nani misaalu feere‑feere ɗum o hokki, sey ɓe paami dow maɓɓe o meti.</verse><verse id="46">Sey ɓe ɗaɓɓiti laawol no ɓe nangirtamo, ammaa e ɓe kula yimɓe, ngam yimɓe ɓen njaɓii o annabiijo.</verse></chapter><chapter id="22"><verse id="1">Sey Yeesu fuɗɗiti metiraniɓe misaalu, wi'i,</verse><verse id="2">“Ɗum nandinay Laamu Allah e goɗɗo laamiiɗo ciryaniiɗo ɓiɗɗo muuɗum humto teegal.</verse><verse id="3">O lili maccuɓe maako noddoya kumpitaaɓe humto ngon, ammaa kumpitaaɓe ɓen nganyi ngara.</verse><verse id="4">Sey o fuɗɗiti o lili woɓɓe maccuɓe maako, o wi'i, ‘Njahee mbi'on kumpitaaɓe ɓen, “Raɗɗum mi siryake nyamndu, ɗum hirsii ga'i e nyalbi payɗi, koo ɗume siryaama. Ngaree humto teegal ngal!” ’</verse><verse id="5">Ammaa kumpitaaɓe ɓen ngannaayi. Go'oto yahi ngesa muuɗum, go'oto yahi luumo muuɗum.</verse><verse id="6">Horiiɓe ɓen nangi maccuɓe ɓen torriɓe, mbariɓe.</verse><verse id="7">Sey laamiiɗo on ɓerni naa' seɗɗa, lili sooji'en muuɗum ɓe kalki ɓen ɗon gaɗuɓe warhoore ɓe nguli gariiri maɓɓe.</verse><verse id="8">Sey o wi'i maccuɓe maako, ‘Humto teegal ngon siryaama, ammaa kumpitaaɓe ɓen ɓe potaayi warki.</verse><verse id="9">Ngam non njahee dow ɗate mawɗe, kumpiton fuu mo ngiiɗon wara humto ngon.’</verse><verse id="10">Sey maccuɓe ɓen njahi dow ɗate ɗen ɓe ɓoptoyi koo moye mo ɓe tawi, fuu kalluɓe e ɓe ngikku boɗɗum, haa wuro humto ngon heewi hoɓɓe.</verse><verse id="11">“Ammaa nde laamiiɗo on nattoyi ngam yi'a hoɓɓe ɓen, o yi'i goɗɗo nder maɓɓe mo ɓornaaki limce humto teegal.</verse><verse id="12">Sey o wi'imo, ‘Higo, no ɗum waɗi nattoyɗaa ɗo'o a ɓornaaki limce humto?’ Ammaa neɗɗo on dulli ko wi'ata.</verse><verse id="13">Sey laamiiɗo on wi'i kuwanooɓemo, ‘Kaɓɓee neɗɗo o'o juuɗe e koyɗe, paɗɗonmo nder nyiwre kallunde, to ɗum woyata ɗum nyerƴindira nyiiƴe.’ ”</verse><verse id="14">Yeesu ɓeydi wiiki, “Yimɓe ɗuɗɓe kumpitaa, ammaa seɗɗa cuɓaa.”</verse><verse id="15">Sey Faarisanko'en njahi kawti ko'e, kaɓɓi dabare no ɓe nangirta Yeesu dow ko o wi'i.</verse><verse id="16">Sey ɓe liloyi tokkuɓeɓe e yimɓe Hirudus, ɓe mbi'i, “Moodibbo, e min andi ko mbi'ataa e ko ngaɗataa ɗum goonga, a ekkitina dow laawol Allah e goonga, a hulataa ko yimɓe mbi'ata dow maaɗa, a hollataa feerootirol hakkunde yimɓe.</verse><verse id="17">Too, wi'umin, e yiiki maaɗa e haani min njoɓa Kaysar ceede leydi koo ɗum haanaayi?”</verse><verse id="18">Ammaa Yeesu heɓti halleende maɓɓe, o wi'iɓe, “Ngam ɗume poondotonyam, onon munaafuki'en?</verse><verse id="19">Kolleeyam yamnde nde ɗum yoɓirta ceede leydi.”
Sey ɓe ngaddanimo yamnde go'o.</verse><verse id="20">Yeesu wi'iɓe, “Ɗowdi moye e inde moye woni dow mayre?”</verse><verse id="21">Ɓe nootii, ɓe mbi'i, “Ɗum Kaysar.”
Sey Yeesu wi'iɓe, “Too, ngam non kokkee Kaysar ko woni ɗum Kaysar, nden kokkon Allah ko woni ɗum Allah.”</verse><verse id="22">Nde ɓe nani non, ɓe kayɗini, ɓe alimo, ɓe ndilli.</verse><verse id="23">Saadusanko'en e mbi'a walaa ummaaki mayɓe. E nyalnde nden, sey woɓɓe maɓɓe ngari to Yeesu, ɓe ƴamimo, ɓe mbi'i,</verse><verse id="24">“Moodibbo, Annabi Muusa wi'ii to neɗɗo te'ii debbo maayii danyidaayi e maako, sakiraawo maako sey te'amo ngam heɓana sakiraawo muuɗum mayɗo ɓiɓɓe.</verse><verse id="25">Too, ndenno e woodi woɓɓe sakiraaɓe worɓe njoweeɗiɗo nder amin. Afo on te'i debbo, maayi. Nde o danyidaayi e debbo on, o alanimo sakiraawo maako.</verse><verse id="26">Non maa ɗiɗaɓo on e tataɓo on haa njoweeɗiɗaɓo on waɗii non.</verse><verse id="27">Gaɗa maajum debbo on maa maayi.</verse><verse id="28">Too, nyalnde nde mayɓe ummotoo debbo on wartay debbo moye nder maɓɓe? Ngam ɓe fuu ɓe te'iimo.”</verse><verse id="29">Sey Yeesu nootii, wi'iɓe, “On mboofii ngam on andaa ko aayaaje mbi'i, nden on andaa bawɗe Allah.</verse><verse id="30">To mayɓe ummake daga mayde, walaa te'ayɗo walaa te'eteeɗo, ammaa ɓe ngartay bo malaa'ika'en Allah.</verse><verse id="31">Nden dow ummaaki mayɓe daga mayde, on meeɗaayi janguki ko Allah wi'i'on? E ɗum windi wiiki,</verse><verse id="32">‘Min woni Allah mo Ibraahim, Allah mo Iciyaaku, Allah mo Yaakubu.’ Kanko naa' o Allah mayɓe, ammaa o Allah gooduɓe yonki.”</verse><verse id="33">Nde hawrutuɓe ɗon nani non, ɓe kayɗini dow ekkitinol maako.</verse><verse id="34">Ko Yeesu wi'i waɗi Saadusanko'en ndullii ko mbi'a. Nde Faarisanko'en nani non, sey ɓe kawriti.</verse><verse id="35">Go'oto nder maɓɓe, moodibbo Attawra, ƴami Yeesu ngam foondamo, wi'i,</verse><verse id="36">“Moodibbo, ɗume dooka ɓuri mangu fuu nder Attawra?”</verse><verse id="37">Yeesu wi'imo, “ ‘Yiɗu Joomiraawo Allah maaɗa e ɓernde maaɗa fuu, e yonki maaɗa fuu, e hakkiilo maaɗa fuu.’</verse><verse id="38">Ɗu'um woni dooka mawɗum arandejum.</verse><verse id="39">Ɗiɗaɓum maa e fottidi e arandejum ɗum. ‘Yiɗu bandiraawo maaɗa no ngiɗirɗaa hoore maaɗa.’</verse></chapter><chapter id="23"><verse id="1">Yeesu metani hawrutuɓe e tokkuɓemo, wi'i,</verse><verse id="2">“Moodiɓɓe Attawra e Faarisanko'en kokkaama laamu hokkuki yimɓe ma'ana ko Muusa windi.</verse><verse id="3">Ngam non, ngaɗee fuu ko ɓe ekkitini'on tokkeeɗum, ammaa to' on ngaɗu ko ɓe ngaɗata, ngam ɓe ngaɗataa ko ɓe nga'ajinta.</verse><verse id="4">E ɓe kaɓɓa doŋle tedduɗe caɗuɗe hoccuki, ɓe njowaɗe dow balbe yimɓe, ammaa kamɓe e ko'e maɓɓe koo koolel go'o ɓe ngaɗataa ɓe mballaɓe.</verse><verse id="5">Fuu ko ɓe ngaɗata e ɓe ngaɗaɗum ngam yimɓe ngi'aɓe. E ɓe kaɓɓa laayaho mawko ko aayaaje Deftere Ceniinde to tiiɗe maɓɓe e juuɗe maɓɓe, e ɓe njuutina cilmbi toggooje maɓɓe.</verse><verse id="6">To humto e ɓe ngiɗi jooɗaaki to mawɓe njooɗotoo; nder cuuɗi do'aare maa e ɓe ngiɗi jooɗorle mawɓe.</verse><verse id="7">E ɓe ngiɗi hownireeki mangu nder luumo, nden e ɓe ngiɗi ɗum wi'aɓe, ‘Allah sabbinanee, Moodibbo.’</verse><verse id="8">Ammaa onon, to' ɗum noddira'on ‘Moodibbo,’ ngam Moodibbo mooɗon o go'oto, nden on fuu on bandiraaɓe.</verse><verse id="9">To' on noddu koo moye ‘Nyaako’ e duuniyaaru, ngam on ngoodi Nyaako go'oto, gonɗo ton dow.</verse><verse id="10">Nden to' ɗum noddira'on ‘Ardiiɗo,’ ngam on ngoodi Ardiiɗo go'oto, kanko woni Almasiihu.</verse><verse id="11">Sey mawɗo nder mooɗon warta jaggantooɗo'on.</verse><verse id="12">Fuu mawninɗo hoore muuɗum ɗum lestinaymo. Fuu lestinɗo hoore muuɗum ɗum mawninaymo.</verse><verse id="13">“On mbonii, onon moodiɓɓe Attawra e Faarisanko'en! On munaafuki'en! On maɓɓanii yimɓe dammugal nattuki Laamu Allah. Onon on nattaayi, on alaayi giɗuɓe nattuki natta.</verse><verse id="14">[On mbonii onon moodiɓɓe Attawra e Faarisanko'en! On munaafuki'en! On nyaama jawdi rewɓe ɓe worɓe maɓɓe maayi, on ngaɗa do'aare juutunde ngam yimɓe ngi'a. Ngam non, Allah ɓuray hokkuki'on bone.]</verse><verse id="15">“On mbonii, onon moodiɓɓe Attawra e Faarisanko'en! On munaafuki'en! Ngam on kuula maayo on ngiiloo nder leyɗe feere‑feere ngam heɓuki go'oto tokkayɗo diina mooɗon. To on keɓiimo, on ngartiramo kalluɗo ɓurɗo'on halluki nde ɗiɗi nattayɗo hiite bo mooɗon.</verse><verse id="16">“On mbonii, onon wumɓe ardiiɓe wumɓe! On mbi'a, ‘Koo moye hunorii Wuro Ceniingo, naa' ɗum goɗɗum. Ammaa koo moye hunorii jiinaari gonɗum nder maago, doole o waɗa ko o hunanii.’</verse><verse id="17">Onon kaaŋaaɓe, wumɓe! Ɗume ɓuri mangu, jiinaari ɗum, koo Wuro Ceniingo ngon gartirngo jiinaari ɗum ceniiɗum?</verse><verse id="18">Ɗonmaa on mbi'a, ‘Koo moye hunorii sakkirde, naa' ɗum goɗɗum. Ammaa koo moye hunorii cakkiri ngondi dow sakkirde nden, doole o waɗa ko o hunanii.’</verse><verse id="19">Onon wumɓe! Ɗume ɓuri mangu, cakkiri ndin, koo sakkirde gartiraynde cakkiri ndin ceniindi?</verse><verse id="20">Ngam non, koo moye hunorii sakkirde nden hunorakende e koo ɗume ko woni dow mayre.</verse><verse id="21">Ɗonmaa koo moye hunorii Wuro Ceniingo ngon hunorakengo e Allah jooɗiiɗo nder maago.</verse><verse id="22">Nden koo moye hunorii dow, hunorake jooɗorgal laamu Allah e jooɗiiɗo dow maagal.</verse><verse id="23">“On mbonii, onon moodiɓɓe Attawra e Faarisanko'en! On munaafuki'en! On kokka Allah jakka haakohoy njongeteekoy, ammaa on tokkaayi ko ɓuri daraja nder Attawra, waato waɗanki yimɓe ko haani, e yurmeende, e hoolaaki Allah. Ɗu'um tatum e haani ngaɗonɗum, ammaa to' on alu waɗuki ko horii.</verse><verse id="24">Onon wumɓe ardiiɓe wumɓe! On itta buululel nder ndiyam ɗam njaroton, ammaa on moɗa ngeelooba!</verse><verse id="25">“On mbonii, onon moodiɓɓe Attawra e Faarisanko'en, munaafuki'en! On layɓa gaɗa njardukoy mooɗon e le'oy mooɗon, ammaa nder e heewi nguyka e ciya suruki hoore.</verse><verse id="26">An Faarisankeejo bumɗo! Artu layɓuki nder jardugel ngel e le'el ngel, nden koo toye maakoy wartay laɓɗum.</verse><verse id="27">“On mbonii, onon moodiɓɓe Attawra e Faarisanko'en! On munaafuki'en! On nandi e genaale moytanaaɗe njoojeeri ndaneeri yaasi maaje e mbooɗi yiiki, ammaa nder maaje e woodi ƴi'e mayɓe e koo iri ɗume nefniiɗum.</verse><verse id="28">Non onon maa mbaaɗon. Yimɓe e ngi'a'on bo on aadili'en, ammaa nder ɓerɗe mooɗon on munaafuki'en on keewii halleende.</verse><verse id="29">“On mbonii, onon moodiɓɓe Attawra e Faarisanko'en! On munaafuki'en! On maha genaale boɗɗe ɗe siftorki annabo'en, ɗonmaa on mo''itina genaale aadili'en.</verse><verse id="30">On mbi'a, ‘Daa en ɗon carel maamaaji meeɗen, daa en mballaayiɓe warki annabo'en.’</verse><verse id="31">Non kollirɗon on ɓiɓɓe barɓe annabo'en.</verse><verse id="32">Too, sey keenyiton kuugal ngal maamaaji mooɗon puɗɗi!</verse><verse id="33">Onon boole, ɓiɓɓe boole kalluɗe! No ɗum waɗata kison nattuki wuro hiite?</verse><verse id="34">Ngam non, e mi lilonoya'on annabo'en e gooduɓe faamu e moodiɓɓe. On mbara woɓɓe, on mbara woɓɓe dow gaafaangal, on piira woɓɓe looci nder cuuɗi do'aare mooɗon, on tokkaɓe gariiri‑gariiri on torraɓe.</verse><verse id="35">Ngam non ƴiiƴam fuu aadili'en baraaɓe ndufaaɗam nder duuniyaaru ɗum ɗaɓɓitayɗam dow mooɗon, daga ƴiiƴam Habiila aadiliijo haa yaaki ƴiiƴam Annabi Jakaariya, ɓiɗɗo Beriikiya, mo mbarɗon hakkunde Suudu Joomiraawo e sakkirde.</verse><verse id="36">E mi wi'a'on goonga, ƴiiƴamji ɗin ɗon fuu ɗum ɗaɓɓitayɗi to juuɗe yimɓe jaamanu ɗu'um.</verse><verse id="37">“Jalla Urucaliima, Urucaliima a warii annabo'en, a wardii liloyaaɓe to maaɗa e kaaƴe! Nde ɗuɗɗum e mi yiɗi moɓtuki yimɓe maaɗa no geroogal moɓtirta ɓikkoy maagal ley biyeeli maagal, ammaa a jaɓaayi.</verse><verse id="38">Raɗɗum, Allah alanay'on Wuro Ceniingo mooɗon winde.</verse><verse id="39">E mi wi'a'on, on puɗɗitataa ngi'onyam, naa nyalnde nde mbiiɗon, ‘O barkiɗinaaɗo, garoyɗo nder inde Joomiraawo.’ ”</verse></chapter><chapter id="24"><verse id="1">Yeesu e wurtoyoo Wuro Ceniingo e mo yaha, sey tokkuɓemo ngari mbi'imo o raara cuuɗi maago.</verse><verse id="2">Sey o nootii, o wi'iɓe, “On ngi'ii fuu cuuɗi ɗi'i? E mi wi'a'on goonga, walaa wonde hayre aleteende dow wonde. Ɗe fuu ɗum sankitayɗe.”</verse><verse id="3">Yeesu e jooɗii dow Hocceere Nde Leɗɗe Jaytun sey tokkuɓemo ngari to maako kamɓe tan, ɓe mbi'i, “Wi'umin, ndeye fii ɗu'um waɗata? Ɗume woni ko hollata wartoyki maaɗa e re'uki duuniyaaru?”</verse><verse id="4">Sey Yeesu wi'iɓe, “Paamee to' goɗɗo majjina'on.</verse><verse id="5">Yimɓe ɗuɗɓe ngaroyay ɓe mbi'a kamɓe ngoni min, ɓe mbi'a, ‘Min woni Almasiihu,’ ɓe majjina yimɓe ɗuɗɓe.</verse><verse id="6">On nanay habaru konuuji gaɗeteeɗi haade mooɗon, e habaru konuuji gaɗeteeɗi ɓadaaki. To' on kulu, ngam doole ɗu'um waɗa, ammaa re'uki duuniyaaru e horii taw.</verse><verse id="7">Lenyol ummanto lenyol, laamu ummanto laamu. Ɗum waɗay weelo kallungo e dimbol leydi to bigeeje feere‑feere.</verse><verse id="8">Ammaa ɗu'um fuu ɗum fuɗɗoode torraaji garayɗi.</verse><verse id="9">“Nden ɓe ngaɗay'on nder juuɗe yimɓe torrayɓe'on, ɗum wara'on. Fuu lenyi duuniyaaru nganyay'on ngam on tokkuɓeyam.</verse><verse id="10">E carel ngel yimɓe ɗuɗɓe alay hoolaakiyam, e ɓe ngullootira, e ɓe nganyindira.</verse><verse id="11">Annabo'en fewre ɗuɗɓe ummoyto, ɓe majjina yimɓe ɗuɗɓe.</verse><verse id="12">Halleende ɓeydoto haa yidde ɗuɗɓe ustoo.</verse><verse id="13">Ammaa munyuɗo haa re'irde o hisay.</verse><verse id="14">Nden ɗum wa'ajinay Habaru Belɗum dow Laamu Allah koo toye nder duuniyaaru, ngam ɗum warta ceyda to leƴƴi fuu, nden re'uki duuniyaaru kin wara.</verse><verse id="15">“Carel e wara ngel ngi'oton ‘Nefniiɗum’ gartiroojum Wuro Ceniingo ngo laaɓaa e darii to Wigeere Ceniinde ɗum Annabi Daaniyel wi'i. Fuu jangoowo faama ma'ana maajum.</verse><verse id="16">E carel ngel wonɓe nder leydi Yahuudiya ndogga nattoya kocceeje.</verse><verse id="17">Gonɗo dow suudu fuu to' jippoyo ngam hoccuki ko woni nder suudu.</verse><verse id="18">Gonɗo to ngesa to' so''o ngam hoccuki cuddaari muuɗum.</verse><verse id="19">“Rewɓe gooduɓe deeɗi e musinteeɓe ɓe torroto naa' seɗɗa nder ɗen ɗon balɗe!</verse><verse id="20">Ngaɗee do'aare to' doggudu ndun warana'on nder ndungu koo Nyalnde Siwtaare.</verse><verse id="21">Ngam nder ɗen ɗon balɗe ɗum waɗay torra kalluka mawka iri ka ɗum meeɗaayi waɗuki daga carel ngel Allah tagi duuniyaaru haa jooni. Ɗum boo fuɗɗitataa ɗum waɗa iri kan ɗon torra.</verse><verse id="22">Daa Allah ustaayi ɗen ɗon balɗe, daa walaa goɗɗo kisayɗo. Ammaa ngam ɓen ɗon cuɓaaɓe maako, o ustay balɗe ɗen.</verse><verse id="23">“E ngel ɗon carel to goɗɗo wi'ii'on, ‘Raa Almasiihu ɗo'o!’ koo boo, ‘Rammo ɗaa'e!’ to' on njaɓu.</verse><verse id="24">Ngam Almasiihu'en fewre e annabo'en fewre mburtoyto, ɓe ngaɗa alaamaaji mawɗi e kuuɗe kayɗiniiɗe ngam ɓe majjina yimɓe, haa e cuɓaaɓe ɓen to ɗum waɗoto.</verse><verse id="25">Raɗɗum, mi wi'ii'on koo ɗume ko carel ngel wara.</verse><verse id="26">“Ngam non, to ɓe mbi'ii'on, ‘Rammo ɗaa'e nder ladde,’ to' on njahu. Koo to ɓe mbi'ii'on, ‘Rammo ɗo'o e mo suuɗii nder cuuɗi,’ to' on njaɓu.</verse><verse id="27">Non no maƴƴere maƴƴirta daga fuuna nde yi'e haa hirna, non wartuki Ɓii Neɗɗo wa'ata.</verse><verse id="28">“Fuu to baatuɗum woni, ɗon jigaaje kawritata.</verse><verse id="29">“Gaɗa torra kalluka kan, ɗon e ɗon ɗum ɓalwinay naange, lewru boo hokkataa jayngol mayru. Koode njanoyay daga dow, nden ko woni dow fuu dimboto.</verse><verse id="30">E carel ngel ɗum yi'ay alaama Ɓii Neɗɗo wangii ton dow, nden fuu lenyi duuniyaaru mboyay bojji nawɗi. Sey ɓe ngi'a Ɓii Neɗɗo e wara nder duule e bawɗe e teddungal mangal.</verse><verse id="31">O waɗay ɗum duuda luwal sembee duuduki liluki malaa'ika'en maako, ɓe kawrita ɓe o suɓi daga koo toye nder duuniyaaru, daga ngo'ol keerol duuniyaaru yaaki ngol ton keerol duuniyaaru.</verse><verse id="32">“Too, ekkitee ekkitinol ngo'ol daga to ibbi. To lice maaki puɗɗi wilutuki, on andi ndungu ɓadake won ɗon.</verse><verse id="33">Non maa to on ngi'ii fuu fii ɗu'um e waɗa, too, on anday Ɓii Neɗɗo ɓadake wartoya, e mo haade dammugal.</verse><verse id="34">E mi wi'a'on goonga, jaamanu ɗu'um ɗum re'ataa naa fuu fii ɗu'um waɗii.</verse><verse id="35">Dow e ley ƴaɓɓoto, ammaa boliiɗe am ƴaɓɓataako haa abadaa.</verse><verse id="36">“Walaa anduɗo nden ɗon nyalnde koo ngel ɗon carel ngel fii ɗum ɗon waɗata. Koo malaa'ika'en wonɓe dow andaa, koo Ɓiɗɗo on maa andaa, sey Nyaako Mo Dow tan andi.</verse><verse id="37">Non no ɗum waɗi e jaamanu Annabi Nuhu, non maa wartoyki Ɓii Neɗɗo wa'ata.</verse><verse id="38">Nder balɗe ko ndiyam tufaana waɗa, yimɓe e nyaama, e njara, e te'a, e te'ee, haa carel ko Annabi Nuhu natti komiwal.</verse><verse id="39">Ɓe paamaayi haa ndiyam tufaana wari halkiɓe ɓe fuu. Non maa wartoyki Ɓii Neɗɗo wa'ata.</verse><verse id="40">E carel ngel, worɓe ɗiɗo e kuwa e ngesa, ɗum hocca go'oto ɗum ala go'oto.</verse><verse id="41">Rewɓe ɗiɗo e namida, ɗum hocca go'oto ɗum ala go'oto.</verse><verse id="42">Njooɗee on ciryii, ngam on andaa carel ko Joomiraawo mooɗon warata.</verse><verse id="43">Ammaa andee ɗu'um, daa joomu wuro e andi carel ngel gujjo warantamo jemma, daa o jooɗoto e mo siryii o alataa o nattanamo wuro.</verse><verse id="44">Ngam non, onon maa doole njooɗooɗon on ciryii ngam e carel ngel on andaa Ɓii Neɗɗo warata.</verse><verse id="45">“Moye woni maccuɗo mo goonga mo faamu, mo joomu wuro muuɗum yowi dow maccuɓe muuɗum, ngam o hokkaɓe nyamndu nder carel?</verse><verse id="46">O barkiɗinaaɗo maccuɗo mo joomu wuro muuɗum warti tawi e mo waɗa non.</verse></chapter><chapter id="25"><verse id="1">“Nden ɗum nandinay Laamu Allah e surbaaɓe sappo koccuɓe fitilaaji ɓe ndilli taɓɓoyaaki angoojo.</verse><verse id="2">Njowo nder maɓɓe e ngoodi faamu, njowo nder maɓɓe boo ngalaa faamu.</verse><verse id="3">Carel ko surbaaɓe ɓe ngalaa faamu ɓen kocci fitilaaji maɓɓe, ɓe njogaaki nebbam fitila feere nder kolbaaji.</verse><verse id="4">Gooduɓe faamu ɓen boo kocci fitilaaji maɓɓe e nebbam feere.</verse><verse id="5">Nde angoojo on neeɓi yottaaki, sey ɓe fuu ɓe puɗɗi ŋoŋuki haa ɓe ɗaani.</verse><verse id="6">“Ton caka jemma sey ɗum nani noddol sembee, e ɗum wi'a, ‘Raa angoojo on! Mburtoyee, taɓɓeemo!’</verse><verse id="7">Sey surbaaɓe ɓen fuu ummii ciryii fitilaaji maɓɓe.</verse><verse id="8">Ɓe ngalaa faamu ɓen mbi'i gooduɓe faamu ɓen, ‘Kokkoreemin nebbam mooɗon seɗɗa. Fitilaaji amin e mbaata!’</verse><verse id="9">Ammaa gooduɓe faamu ɓen mbi'iɓe, ‘Naa' non, ɗam heƴataa'en. Ɗum ɓurii njahon to soorooɓe, coodoyon ɗam mooɗon.’</verse><verse id="10">E ɓe dow laawol soodoykiɗam, sey angoojo on yottii. Ciryiiɓe fitilaaji ɓen nattidi e maako nder wuro to ɗum waɗata humto ngon. Ɗum maɓɓii dammugal wuro ngon.</verse><verse id="11">“Daga gaɗa sey surbaaɓe koriiɓe ɓen maa ngarti, ɓe mbi'i, ‘Joomu wuro! Joomu wuro! Maɓɓitanmin!’</verse><verse id="12">Ammaa o nootii, o wi'i, ‘E mi wi'a'on goonga, mi andaa'on.’</verse><verse id="13">“Ngam non, sey njooɗooɗon on ciryii, ngam on andaa nyalnde nden koo carel ngel.</verse><verse id="14">“Ɗonmaa, Laamu Allah e nandi e goɗɗo neɗɗo gaɗayɗo yaadu, sey o noddi maccuɓe maako o tambiniɓe jawdi maako.</verse><verse id="15">O hokki go'oto jakaaje jowi kewɗe ceede jiinaari, go'oto boo jakaaje ɗiɗi, go'oto boo jakaare go'o. O hokki koo moye no waawata, nden o dilli.</verse><verse id="16">Jaɓuɗo jakaaje jowi on, ɗon e ɗon o dilli o waadi luumo e ceede ɗen haa o heɓi bo maaje.</verse><verse id="17">Non maa jaɓuɗo jakaaje ɗiɗi on heɓi bo maaje.</verse><verse id="18">Ammaa jaɓuɗo jakaare go'o on yahi wasi ngayka suuɗi ceede jiinaari joomu wuro muuɗum.</verse><verse id="19">“Too, gaɗa ɗum neeɓii, sey joomu maccuɓe on warti ngam yi'a ko koo moye heɓanimo.</verse><verse id="20">Sey jaɓuɗo jakaaje jowi kewɗe ceede jiinaari wari waddi ceede jakaaje jiinaari jowi ɗe o ɓeydii. O wi'i, ‘Joomu wuro, a hokkiiyam jakaaje kewɗe ceede jiinaari jowi. Raa mi ɓeydii jakaaje ceede jowi.’</verse><verse id="21">Sey joomu wuro on wi'imo, ‘A huwii boɗɗum, maccuɗo boɗɗo mo goonga. Nde a waɗii goonga dow fii seɗɗa, mi tambinte ɗuɗɗum. Woroy, nanidaa belɗum e am.’</verse><verse id="22">Sey jaɓuɗo jakaaje ɗiɗi kewɗe ceede jiinaari maa wari, wi'i, ‘Joomu wuro, a hokkiiyam jakaaje ɗiɗi kewɗe ceede jiinaari. Raa mi ɓeydii jakaaje ceede ɗiɗi.’</verse><verse id="23">Sey joomu wuro on wi'imo, ‘A huwii boɗɗum, maccuɗo boɗɗo mo goonga. Nde a waɗii goonga dow fii seɗɗa. Mi tambinte ɗuɗɗum. Woroy, nanidaa belɗum e am.’</verse><verse id="24">Nden jaɓuɗo jakaare go'o kewnde ceede jiinaari on wari, wi'i, ‘Joomu wuro, e mi andi a neɗɗo caɗanɗo, a yiɗi fe''uki ko a aawaayi, a giɗɗo meere.</verse><verse id="25">E mi hula, ngam non njaami ngasumi ngayka cuuɗumi ceede maaɗa nder leydi. Raa ceede maaɗa!’</verse><verse id="26">Sey Joomu wuro on nootii, wi'i, ‘An a maccuɗo kalluɗo, dakkiiɗo! Too, e yiiki maaɗa e mi fe''a ko mi aawaayi, nden mi giɗɗo meere?</verse><verse id="27">E haani ndesanaayam ceede to ɗe kuutirtee ɗe ɓeydoo, ngam to mi wartoyii mi jaɓaɗe haa e ɓeydaari!</verse><verse id="28">Ngam non, njaɓee ceede ɗen to maako, kokkon on ɗon gooduɗo jakaaje sappo kewɗe ceede.</verse><verse id="29">Ngam fuu gooduɗo, ɗum ɓeydanaymo, haa ɗum ɗuuɗanamo. Ammaa mo walaa, koo ko o woodi maa ɗum jaɓayɗum.</verse><verse id="30">Nden paɗɗee maccuɗo o'o meereejo nder nyiwre ɓaleere, to ɗum woyata ɗum nyerƴindira nyiiƴe.’</verse><verse id="31">“To Ɓii Neɗɗo warii nder teddungal muuɗum e malaa'ika'en fuu, o jooɗoto dow jooɗorgal laamu maako ɗum teddungal.</verse><verse id="32">Ɗum hawritay yimɓe duuniyaaru fuu yeeso maako, o hakkitaɓe feere‑feere non no gaynaako hakkitirta baali e be'i.</verse><verse id="33">O waɗa baali e jungo nyaamo maako, be'i e nano maako.</verse><verse id="34">Sey Laamiiɗo on wi'a wonɓe nyaamo muuɗum, ‘Ngaree, onon ɓe Nyaako am barkiɗini, ndonee Laamu ɗum um siryanii'on daga fuɗɗoode duuniyaaru.</verse><verse id="35">Ngam mi nanii weelo on kokkiiyam nyamndu. Mi nanii ɗonka on kokkiiyam ko njaraymi. Mi waɗii koɗaaku on njippiniiyam.</verse><verse id="36">Mi walaa ko ɓornotoomi on kokkiiyam kolte. Mi waɗii ciya njamu on paamaniiyam. E mi suri nder suudu cural on kowniiyam.’</verse><verse id="37">E carel ngel aadili'en noototo, mbi'amo, ‘Moodibbo, ndeye min ngiidumaa e weelo min kokkumaa nyamndu, koo min ngiidumaa e ɗonka min kokkumaa ko njarataa?</verse><verse id="38">Ndeye min ngiimaa a koɗo min njippinmaa, koo a walaa ko ɓornotoɗaa min kokkumaa kolte?</verse><verse id="39">Ndeye min ngiimaa a yamɗaa koo a surii nder suudu cural min kownumaa?’</verse><verse id="40">Sey Laamiiɗo on nootoo, wi'aɓe, ‘E mi wi'a'on goonga, nde on ngaɗani go'oto nder ɓe'e bandiraaɓe am ɓurɓe famɗuki, min ngaɗanɗon.’</verse><verse id="41">“Nden o wi'ay wonɓe nano maako, ‘Cendiree e am, onon laanaaɓe! Nattee hiite nge nyifataa haa abadaa nge ɗum siryanii Ceyɗan e malaa'ika'en muuɗum!</verse><verse id="42">Ngam mi nanii weelo on kokkaayiyam nyamndu. Mi nanii ɗonka on kokkaayiyam ko njaraymi.</verse><verse id="43">Mi waɗii koɗaaku on njippinaayiyam. Mi walaa ko ɓornotoomi on kokkaayiyam kolte. Mi waɗii ciya njamu on paamanaayiyam. Mi suraama nder suudu cural on kownaayiyam.’</verse><verse id="44">Nden kamɓe maa ɓe nootoo, ɓe mbi'amo, ‘Moodibbo, ndeye min ngiidumaa e weelo, koo e ɗonka, koo e ciya kolte, koo e ciya njamu, ndeye min ngiimaa a koɗo, koo a nder suudu cural, min mballaayima?’</verse><verse id="45">Sey o nootoo, o wi'aɓe, ‘E mi wi'a'on goonga, nde on ngaɗanaayi koo go'oto nder ɓe'e ɓurɓe famɗuki, min woni on ngaɗanaayi.’</verse><verse id="46">Ɓe'e ngoni nattayɓe bone ɗum re'ataa, aadili'en boo keɓa yonki ki re'ataa.”</verse></chapter><chapter id="26"><verse id="1">Nde Yeesu yottini wiiki fuu fii ɗu'um, o wi'i tokkuɓemo,</verse><verse id="2">“On andi Humto Sakkinki hande horii balɗe ɗiɗi, ɗum hokkitiray Ɓii Neɗɗo ɗum waramo dow gaafaangal.”</verse><verse id="3">Sey mawɓe ardiiɓe diina e mawɓe yimɓe kawriti e laamorde Mawɗo Mawɓe Ardiiɓe Diina bi'eteeɗo Kayaafa.</verse><verse id="4">Ɓe kaɓɓi ɓe nanga Yeesu e suuɗe ɓe mbaramo.</verse><verse id="5">Ɓe mbi'i, “Ammaa naa' ni carel Humto Sakkinki, ngam ɗum gaɗotooɗum yimɓe ummina hawre.”</verse><verse id="6">Yeesu e nder gariiri Betani to wuro Siiman gooduɗo nyawu nyaamoojum laral,</verse><verse id="7">sey goɗɗo debbo wari to maako e jogii jolloyel hayre bongel ngel nebbam uroojam mbelɗam gooduɗam ceede. Yeesu e nyaama nyamndu, sey debbo on wayliɗam dow hoore maako.</verse><verse id="8">Ammaa nde tokkuɓemo ngi'i non, sey ɓerɗe maɓɓe metti, ɓe mbi'i, “Ngam ɗume o wonni nebbam ɗa'am nihi?</verse><verse id="9">Daa ɗam sooraama ceede ɗuɗɗe, ɗum hokka ɓe ngalanaa ceede ɗen.”</verse><verse id="10">Ammaa Yeesu faami ko woni nder ɓerɗe maɓɓe, sey o wi'iɓe, “Ngam ɗume ngannoton debbo o'o? Ko o waɗaniyam ɗum boɗɗum.</verse><verse id="11">Koo ndeye ɓe ngalanaa e ngondi e mooɗon, ammaa min, carel e wara ngel alaymi'on.</verse><verse id="12">Nde o wayli ɗa'am nebbam dow ɓandu am, o waɗu non ngam siryaaki uwukiyam.</verse><verse id="13">E mi wi'a'on goonga, koo toye to ɗum wa'ajini ɗu'um Habaru Belɗum nder duuniyaaru fuu, ɗum hokkay habaru ko debbo o'o waɗi ngam siftorkimo.”</verse><verse id="14">Sey go'oto nder tokkuɓe Yeesu sappo e ɗiɗo bi'eteeɗo Yahuuda Iskariyooti yahi to mawɓe ardiiɓe diina,</verse><verse id="15">o wi'i, “Ɗume kokkotonyam to mi waɗii Yeesu nder juuɗe mooɗon?” Sey ɓe kokkimo ceede ajurfaari kanje 30.</verse><verse id="16">Daga carel ngel Yahuuda fuɗɗi ɗaɓɓutuki laawol no hokkitirta Yeesu nder juuɗe maɓɓe.</verse><verse id="17">Nyalnde arandeere nde Humto Buroodi Ɗum Walaa Ƴuufinirɗum, sey tokkuɓemo ngari to maako, ɓe mbi'imo, “Toye ngiɗɗaa min njaha min ciryanomaa ngam nyaamen nyamndu Humto Sakkinki?”</verse><verse id="18">Sey o wi'i, “Nattee gariiri to goɗɗo neɗɗo mbi'onmo, ‘Moodibbo wi'i: Carel am ɓadake. Mi waɗay Humto Sakkinki e tokkuɓeyam to wuro maaɗa.’ ”</verse><verse id="19">Sey tokkuɓemo ɓen ngaɗi non no Yeesu wi'iɓe, sey ɓe ciryii koo ɗume ngam Humto Sakkinki.</verse><verse id="20">Nde futuro waɗi, Yeesu jooɗii ngam nyamda e tokkuɓemo sappo e ɗiɗo.</verse><verse id="21">E ɓe nder nyaamuki, sey o wi'i, “E mi wi'a'on goonga, go'oto nder mooɗon hokkitirayyam.”</verse><verse id="22">Sey ɓe nganni naa' seɗɗa, ɓe puɗɗi wi'ukimo go'oto‑go'oto, “Moodibbo, naa' ɗum min, koo?”</verse><verse id="23">Sey o nootii, o wi'i, “Neɗɗo nyamdayɗo e am e le'al go'o, kanko hokkitirtayam.</verse><verse id="24">Ɓii Neɗɗo maayay no ɗum windiraa dow maako, ammaa kokkitirayɗomo wonii! Ɗum ɓuranaymo daa o danyaaka.”</verse><verse id="25">Sey Yahuuda kokkitirayɗomo wi'i, “Moodibbo, naa' ɗum min, koo?”
Yeesu wi'imo, “Ee, ɗum an.”</verse><verse id="26">E ɓe nder nyaamuki nyamndu, sey Yeesu hocci buroodi yetti Allah, o sendiɗum, o hokki tokkuɓemo, o wi'i, “Njaɓeeɗum, nyaamon. Ɗu'um ɗum ɓandu am.”</verse><verse id="27">Ɗonmaa o hocci jardugel ndiyam inabojam, o yetti Allah, o hokkiɓeɗam, o wi'i, “Njaree, on fuu,</verse><verse id="28">ngam ɗa'am kanjam woni ƴiiƴam am tabbitinayɗam alkawal Allah ndufeteeɗam ngam yimɓe ɗuɗɓe ngam yaafaaki hakke.</verse><verse id="29">E mi wi'a'on, mi fuɗɗitataa mi yara ndiyam inabooje naa nyalnde nde njaraymi ngoɗɗam kesam hawti e mooɗon nder Laamu Nyaako am Mo Dow.”</verse><verse id="30">Sey ɓe ngimi gimol mantuki Allah, nden ɓe ndilli Hocceere Nde Leɗɗe Jaytun.</verse><verse id="31">Yeesu wi'i tokkuɓemo, “Nder jemmaare nde'e on fuu on ndoggay alonyam, ngam nder aayaare Allah wi'ii, ‘Mi waray gaynaako, nden ornde baali ɗin cankitoto.’</verse><verse id="32">Ammaa gaɗa mi ummake daga mayde, mi artay'on yaaki Galiili.”</verse><verse id="33">Sey Biiturus wi'imo, “Koo ɓe fuu ɓe aliima, min mi alataama koo seɗɗa.”</verse><verse id="34">Yeesu wi'imo, “E mi wi'umaa goonga, hande, nder jemmaare nde'e, ko njakardi hana, a wi'ay a andaayam nde tati.”</verse><verse id="35">Ammaa Biiturus wi'imo, “Koo ɗum wardayyam e maaɗa, mi wi'ataa mi andaama.”
Horiiɓe ɓen maa mbi'i non.</verse><verse id="36">Sey Yeesu yaadi e tokkuɓemo wonde wigeere bi'eteende Geesamani, o wi'iɓe, “Njooɗee ɗo'o, mi yaha ɗaa'e mi waɗa do'aare.”</verse><verse id="37">O hocci Biiturus e ɓiɓɓe Jabadi ɗiɗo. Ɓernde maako boo teddi, o fuɗɗi wannuki naa' seɗɗa.</verse><verse id="38">Sey o wi'iɓe, “Ɓernde am wannii naa' seɗɗa haa bo mi maayay. Njooɗodee e am ɗo'o on ndeena.”</verse><verse id="39">Nde o yahi yeeso seɗɗa, sey o yani e leydi e mo hippii, o waɗi do'aare, o wi'i, “Nyaako am Mo Dow, to ɗum waɗoto, ittanam jardugel torra ka'a. Fuu e non naa' ko ngiɗumi waɗetee, ammaa ko ngiɗɗaa waɗee.”</verse><verse id="40">Gaɗa ɗon o so''ii to ɓen ɗon tokkuɓemo tato, o tawi e ɓe ɗaanii, sey o wi'i Biiturus, “Too, on mbaawataa jooɗodaaki e am on ɗaanaaki koo carel seɗɗa?</verse><verse id="41">Njooɗee, to' on ɗaano, ngaɗee do'aare to ɗum foondii'on to' ngaɗon hakke. Ɓernde e yiɗi waɗuki ko haani, ammaa ɓandu tampii.”</verse><verse id="42">O fuɗɗiti o dilli ɗiɗaɓum, o waɗi do'aare, o wi'i, “Nyaako am Mo Dow, to ɗum waɗataako ɗum ittanayam torra ka'a, sey to mi yariika, al ko ngiɗɗaa waɗee.”</verse><verse id="43">Sey o fuɗɗiti o so''oyii to maɓɓe, o tawi e ɓe ɗaanii, ngam e ɓe nana ɗeyngol teddungol.</verse><verse id="44">Sey o fuɗɗiti o dilli tataɓum o waɗi do'aare, o wi'i non no o wi'uno.</verse><verse id="45">O fuɗɗiti o so''ii to maɓɓe tataɓum, o wi'iɓe, “Haa jooni on ɗaanii, on ciwtoo? Carel warii. Ɗum hokkitirii Ɓii Neɗɗo nder juuɗe gaɗooɓe hakke.</verse><verse id="46">Ummee ndillen! Raa on ɗon kokkitirayɗoyam e wara.”</verse><verse id="47">Yeesu e meta, sey Yahuuda, go'oto nder tokkuɓemo sappo e ɗiɗo wari. O wardoyi e yimɓe ɗuɗɓe e ɓe njogii kaafaaje e cabbi. Mawɓe ardiiɓe diina, e mawɓe yimɓe liloyiɓe.</verse><verse id="48">Too, nden maa kokkitirayɗo Yeesu on o yaadake o wi'iiɓe no o hollirtaɓe Yeesu, o wi'i, “Neɗɗo mo kownaymi hownuki higaaku ɗum kanko. Nangeemo.”</verse><verse id="49">Ɗon e ɗon Yahuuda on ɓaddii Yeesu, wi'i, “Moodibbo, Allah sabbinanee!” Nden o hownimo hownuki higaaku.</verse><verse id="50">Yeesu nootii, wi'imo, “Higo am, waɗu ko waddumaa.”
Sey yimɓe ɓen ɓaddii nangi Yeesu ɓe njogiimo boɗɗum.</verse><verse id="51">E yiiki non, go'oto nder gonduɓe e Yeesu nangi kaafahi muuɗum soltiki, fe''i maccuɗo Mawɗo Mawɓe Ardiiɓe Diina o ittanimo nowru.</verse><verse id="52">Ammaa Yeesu wi'imo, “Wattu kaafahi maaɗa nder holgo maaki. Ngam fuu koccuɗo kaafahi, kaafahi waratamo.</verse><verse id="53">On kammii mi waawataa toraaki Nyaako am Mo Dow, ɗon e ɗon o liloya moɓɗe malaa'ika'en ɓurɗe moɓɗe sappo e ɗiɗi?</verse><verse id="54">Ammaa no waɗata aayaaje keewa biiɗe doole ɗu'um waɗa nihi?”</verse><verse id="55">E ngel ɗon carel Yeesu wi'i garoyɓe ɓen, “On ngardoyi e kaafaaje e cabbi ngam nangoyyam bo mi gujjo calorɗo? Koo ndeye e mi jooɗoo nder Wuro Ceniingo e mi ekkitina, on nangaayiyam.</verse><verse id="56">Ammaa ɗu'um waɗii ngam ko annabo'en mbindi heewa.”
Sey fuu tokkuɓemo alimo, ndoggi.</verse><verse id="57">Sey nanguɓe Yeesu ɓen njaarimo to wuro Kayaafa Mawɗo Mawɓe Ardiiɓe Diina, to moodiɓɓe Attawra e mawɓe yimɓe kawriti.</verse><verse id="58">Ammaa Biiturus tokkirimo gaɗa daga to woɗɗi haa yaaki caka wuro Mawɗo Mawɓe Ardiiɓe Diina on. O natti o jooɗodii e taadiiɓe Wuro Ceniingo, ngam o yi'a no ɗum waɗanta Yeesu.</verse><verse id="59">Mawɓe ardiiɓe diina e fuu Kawtal Mawɓe e ɓe ɗaɓɓita ceyda fewre ɗum ɓe nangirta Yeesu, ngam ɓe keɓa ɓe mbaramo.</verse><verse id="60">Ammaa ɓe keɓaayi goɗɗum, koo nde yimɓe ɗuɗɓe ndarake yeeso maɓɓe kokki ceyda fewre. E re'irde, yimɓe ɗiɗo ndarii yeeso yimɓe, ɓe mbi'i,</verse><verse id="61">“O'o neɗɗo wi'ii, ‘Mi waaway sankutuki Wuro Ceniingo ngo Allah, mi mahitoongo nder balɗe tati.’ ”</verse><verse id="62">Sey Mawɗo Mawɓe Ardiiɓe Diina ummii darii wi'i Yeesu, “A walaa ko mbi'ataa? Ko ɓe mbi'i dow maaɗa ɗum goonga?”</verse><verse id="63">Ammaa Yeesu de''iti. Sey Mawɗo Mawɓe Ardiiɓe Diina on wi'imo, “Mi hawtiima e Allah mo yonki, wi'umin to an woni Almasiihu, Ɓiɗɗo Allah.”</verse><verse id="64">Yeesu nootii, wi'i, “Ee, ɗum non no mbiiɗaa. Ammaa e mi wi'a'on, yeeso ɗo'o on ngi'ay Ɓii Neɗɗo e jooɗii to jungo nyaamo ngo Joomu Bawɗe e mo waroya nder duule.”</verse><verse id="65">Sey Mawɗo Mawɓe Ardiiɓe Diina on seeki kolte muuɗum wi'i, “O huɗii Allah. Ɗume ceyda ɗaɓɓiteten kadin? Jooni on nanii ni haala kalluka ka o meti dow Allah.</verse><verse id="66">Ko woni cuɓol mooɗon?”
Sey ɓe mbi'i, “Hewtii o waree!”</verse></chapter><chapter id="27"><verse id="1">Nde weeti, sey fuu mawɓe ardiiɓe diina e mawɓe yimɓe meddi dow no ɓe mbardata Yeesu.</verse><verse id="2">Ɓe kaɓɓimo, ɓe ndillidi e maako ɓe njaarimo to Bilaatus gomnaajo.</verse><verse id="3">Nde Yahuuda kokkitirɗo Yeesu yi'i ɗum taƴanii Yeesu kiita mayde, sey o wanni, o so''itani mawɓe ardiiɓe diina e mawɓe yimɓe ceede ajurfaari 30 ɗen ɗon.</verse><verse id="4">O wi'i, “Mi waɗii hakke ngam mi hokkitirii neɗɗo mo waɗaayi ko wooɗaa.”
Ammaa ɓe mbi'imo, “Ko wannimin? An andi!”</verse><verse id="5">Sey o hubini ceede ɗen nder Wuro Ceniingo, o dilli o sagi hoore maako e ɓoggol dow lekki o wari hoore maako.</verse><verse id="6">Ammaa mawɓe ardiiɓe diina ɓopti ceede ɗen, mbi'i, “Attawra haɗii ɗum waɗa ɗe'e ceede nder to ɗum resata dokkal ngam Allah nder Wuro Ceniingo, nde ceede ɗen ɗum ceede ƴiiƴam.”</verse><verse id="7">Ngam non ɓe cuɓi ɓe kuutira ceede ɗen ɓe cooda ngesa to goɗɗo mahoowo gojiije, ɓe ngartiraka wigeere to ɗum uwata hoɓɓe.</verse><verse id="8">Kanjum waɗi, haa jooni ngesa kan e noddiree “Ngesa Ƴiiƴam.”</verse><verse id="9">Non hebbini ko Annabi Irmiya wi'i, wiiki, “Ɓe kocci ceede ajurfaari 30, ceede ɗe Israa'iilanko'en mbi'i ɗum yoɓa dow maako.</verse><verse id="10">Ɓe kuutiri ceede ɗen ɓe coodi ngesa to mahoowo gojiije, non no Joomiraawo wi'i mi waɗa.”</verse><verse id="11">Yeesu e darii yeeso gomnaajo, sey gomnaajo on ƴamimo, wi'i, “An woni laamiiɗo Yahuudanko'en?”
Yeesu nootii wi'i, “A wi'iika.”</verse><verse id="12">Ammaa nde mawɓe ardiiɓe diina e mawɓe yimɓe ngulliimo, o wi'aayi goɗɗum.</verse><verse id="13">Sey Bilaatus wi'imo, “A nanataa ɓe ngullorakema fii ɗuɗɗum?”</verse><verse id="14">Ammaa Yeesu nootanaakimo koo nde go'o, haa gomnaajo on hayɗini naa' seɗɗa.</verse><verse id="15">Too, e carel Humto Sakkinki, Bilaatus gomnaajo woowii yoofanki hawrutuɓe curaaɗo go'oto mo ɓe ngiɗi.</verse><verse id="16">E carel ngel boo e woodi curaaɗo kalluɗo indinɗo bi'eteeɗo Barabbas.</verse><verse id="17">Nde yimɓe kawriti, sey Bilaatus ƴamiɓe, wi'i, “Moye ngiɗɗon mi yoofana'on? Barabbas koo Yeesu bi'eteeɗo Almasiihu?”</verse><verse id="18">Ngam Bilaatus faamii lawliiru waɗi ɓe ngaɗi Yeesu nder jungo maako.</verse><verse id="19">Bilaatus e jooɗii dow jooɗorgal kiita, sey debbo maako liloyi ɗum wi'amo, “Taa' meemu on ɗon mo waɗaayi ko wooɗaa, ngam hanki mi hoyɗii dow maako mi wannii naa' seɗɗa dow koyɗol ngol.”</verse><verse id="20">Mawɓe ardiiɓe diina e mawɓe yimɓe ngaɗi yimɓe mbi'a ɗum yoofa Barabbas ɗum wara Yeesu.</verse></chapter><chapter id="28"/></book><book id="41" name="Markus" shortname="mrk"><chapter id="NaN"/><chapter id="1"><verse id="1">Ɗu'um woni Habaru Belɗum dow Yeesu Almasiihu, Ɓiɗɗo Allah.</verse><verse id="2">Ɗum windaama nder deftere Annabi Icaaya wiiki,
“Allah wi'i, ‘Raɗɗum, mi liloyay lilaaɗo am
o ardoo yeeso maaɗa o mo''inanmaa laawol.’</verse><verse id="3">Goɗɗo e nodda nder ladde, e wi'a,
‘Mo''inee ɗatal Joomiraawo, portee laawol ngam garol maako.’ ”</verse><verse id="4">Non boo Yahaya Gaɗoowo Baptisma jooɗii nder ladde, e wa'ajina, e mo wi'a, “Tuubee, ɗum waɗana'on baptisma, nden Allah yaafanto'on hakkeeji mooɗon.”</verse><verse id="5">Yimɓe ɗuɗɓe daga leydi Yahuudiya fuu e gariiri Urucaliima ngaɗi ka yaaki to maako. E ɓe mbi'a fuu ko wooɗaa ɗum ɓe ngaɗi, e mo waɗanaɓe baptisma nder Caangol Urdun.</verse><verse id="6">Yahaya e ɓornii kolte ɗe ɗum waɗiri leeɓe ngeelooba, e mo taadii taadorde laral. Nyamndu maako woni baabeeji e njumri.</verse><verse id="7">E mo wa'ajina, e mo wi'a, “Goɗɗo e wara gaɗa am o ɓuriiyam mangu, koo lokkulli paɗe maako mi fotaayi turaaki mi fittaɗi.</verse><verse id="8">E mi waɗirana'on baptisma e ndiyam, ammaa kanko o waɗiranay'on baptisma e Ruuhu Allah.”</verse><verse id="9">Nder balɗe ɗen Yeesu waroyi daga gariiri Najarat nder leydi Galiili, sey Yahaya waɗanimo baptisma nder Caangol Urdun.</verse><verse id="10">E wurtaaki Yeesu daga nder ndiyam ɗam, o yi'i dow e maɓɓitoo, Ruuhu Allah e jippoyoo dow maako bo foondu.</verse><verse id="11">Hononde ƴiwoyi daga dow wi'i, “An woni Ɓiɗɗo am, mo ngiɗumi. E mi nana belɗum maaɗa.”</verse><verse id="12">Ɗon e ɗon Ruuhu Allah yaarimo nder ladde.</verse><verse id="13">Ton o waɗi balɗe 40 Ceyɗan e foondamo. E mo wondi e marle ladde, malaa'ika'en mballimo.</verse><verse id="14">Too, gaɗa ɗum surii Yahaya nder suudu cural, Yeesu yahi Galiili e wa'ajina Habaru Belɗum daga to Allah.</verse><verse id="15">E mo wi'a, “Carel waɗii! Laamu Allah warii haade mooɗon. Tuubee, njaɓon Habaru Belɗum.”</verse><verse id="16">Yeesu e yaha haade Mbeela Galiili, sey o yi'i Siiman e minyiraawo muuɗum Andiraawus e ɓe ngaɗa nangirɗum liƴƴi maɓɓe nder ndiyam, ngam ɓe nangooɓe liƴƴi.</verse><verse id="17">Sey Yeesu wi'iɓe, “Tokkeeyam, mi wartiray'on gaddayɓe yimɓe to am.”</verse><verse id="18">Ɗon e ɗon ɓe ali nangirɗum liƴƴi maɓɓe ɓe tokkimo.</verse><verse id="19">Nde o ɓeydi yeeso seɗɗa, sey o yi'i Yaakubu ɓii Jabadi e minyiraawo muuɗum Yahaya e ɓe nder komiwal maɓɓe, e ɓe mo''ina nangirɗum liƴƴi maɓɓe.</verse><verse id="20">Ɗon e ɗon o noddiɓe. Sey ɓe ali nyaako maɓɓe Jabadi nder komiwal e kuwanooɓeɓe, ɓe tokki Yeesu.</verse><verse id="21">Sey Yeesu e tokkuɓemo njahi gariiri Kafarnahum. Nde Nyalnde Siwtaare wari, o natti suudu do'aare, o fuɗɗi ekkitinki.</verse><verse id="22">Yimɓe kayɗini e ekkitinol maako, ngam o ekkitiniraayiɓe no moodiɓɓe Attawra ekkitinirta, ammaa o ekkitiniiɓe e bawɗe.</verse><verse id="23">Ɗon e ɗon gooduɗo ginnol nder suudu do'aare ndun wulli sembee,</verse><verse id="24">wi'i, “Ko wannumaa e amin, Yeesu Najarankeejo? A waroyi ngam kalkaamin? E mi andi an a moye. An woni Ceniiɗo Allah.”</verse><verse id="25">Sey Yeesu haɓaningol, wi'i, “De''utu! Wurta nder maako.”</verse><verse id="26">Sey ginnol ngol dimbimo dimbol kallungol, ngol wulli sembee, ngol wurtii nder maako.</verse><verse id="27">Ɓe fuu ɓe kayɗini, ɓe ngaɗi ka ƴamƴamtirki, e ɓe mbi'a, “Ɗum um ɗume? Ngo'ol ekkitinol ngol kesol! Neɗɗo o'o e woodi bawɗe haa ginni e ngaɗa ko o wi'iɗi.”</verse><verse id="28">Nder carel seɗɗa habaru Yeesu sankitii koo toye nder leydi Galiili.</verse></chapter><chapter id="2"><verse id="1">Gaɗa balɗe seɗɗa Yeesu so''ii Kafarnahum. Sey yimɓe nani habaru e mo wuro.</verse><verse id="2">Yimɓe ɗuɗɓe kawriti keewi wuro ngon haa walaa njayri nder wuro ngon e yaasi dammugal maago. E mo wa'ajinanaɓe Wolde Allah.</verse><verse id="3">Sey woɓɓe ngaroyi, ɓe ngaddanimo goɗɗo jaraaɗo, yimɓe nayo e koccoyimo.</verse><verse id="4">Nde ɓe mbaawaayi nattinkimo to Yeesu woni ngam yimɓe ɗuuɗii, sey ɓe ƴentinimo dow suudu ndun, ɓe njulindu, ɓe ngaɗimo nder yulnde nden dow daago maako, ɓe njippinimo yeeso Yeesu.</verse><verse id="5">Nde Yeesu yi'i hoolaare maɓɓe, o wi'i jaraaɗo on, “Higo, a yaafanaama hakkeeji maaɗa.”</verse><verse id="6">Woɓɓe moodiɓɓe Attawra e njooɗii ɗon e ɓe nyuma nder ɓerɗe maɓɓe,</verse><verse id="7">e ɓe mbi'a, “Ngam ɗume neɗɗo o'o metirta nihi? E mo fottidina hoore maako e Allah! Moye waawata yaafaaki hakke to naa' Allah tan?”</verse><verse id="8">Ɗon e ɗon Yeesu faami nder ɓernde muuɗum e ɓe nyuma dow fii ɗu'um nder ɓerɗe maɓɓe, o wi'iɓe, “Ngam ɗume nyumoton iri nyumooji ɗi'i nder ɓerɗe mooɗon?</verse><verse id="9">Ko ɓuri hoyki, ɗum wi'a jaraaɗo o'o, ‘A yaafanaama hakke maaɗa,’ koo ɗum wi'amo, ‘Umma hoccu daago maaɗa, yaaɓu?’</verse><verse id="10">Ammaa e mi yiɗi andon Ɓii Neɗɗo e woodi laamu nder duuniyaaru yaafoo hakke.” Ngam non o wi'i jaraaɗo on,</verse><verse id="11">“E mi wi'umaa, umma, koccaa daago maaɗa, kootaa wuro.”</verse><verse id="12">Sey o ummii, o hocci daago maako, o wurtii, o dilli yeeso koo moye. Fii ɗu'um hayɗini fuu yimɓe gonɓe ɗon, ɓe manti Allah, ɓe mbi'i, “Min meeɗaayi yiiki iri fii ɗu'um!”</verse><verse id="13">Yeesu fuɗɗiti wurtii yahi haade Mbeela Galiili. Yimɓe ɗuɗɓe ngari to maako o ekkitiɓe.</verse><verse id="14">E mo ƴaɓɓoo, o yi'i Leewi ɓii Halfa e jooɗii to ɗum jaɓata ceede leydi, sey Yeesu wi'imo, “Tokkam.” Sey Leewi ummii tokkimo.</verse><verse id="15">Gaɗa ɗon Yeesu e tokkuɓemo e ɓe njooɗii e ɓe kirtoo to wuro Leewi. Jaɓooɓe ceede leydi ɗuɗɓe e gaɗooɓe hakke e nyamda e maako e tokkuɓemo, ngam e woodi yimɓe ɗuɗɓe iri maɓɓe e tokkimo.</verse><verse id="16">Nde moodiɓɓe Attawra Faarisanko'en ngi'i e mo nyamda e gaɗooɓe hakke e jaɓooɓe ceede leydi, ɓe mbi'i tokkuɓemo, “Ngam ɗume o nyamdata e jaɓooɓe ceede leydi e gaɗooɓe hakke?”</verse><verse id="17">Nde Yeesu nani non, o wi'iɓe, “Naa' yamɓe ngiɗi nyawndoowo, sey ni nyawɓe. Mi waroyaayi ngam nodduki nyumooɓe ɓe aadili'en, ammaa mi waroyi ngam nodduki anduɓe ɓe gaɗooɓe hakke.”</verse><verse id="18">Too, tokkuɓe Yahaya Gaɗoowo Baptisma e tokkuɓe Faarisanko'en e cuumoo. Sey woɓɓe ngari ƴami Yeesu, ɓe mbi'i, “Ngam ɗume tokkuɓe Yahaya e tokkuɓe Faarisanko'en e cuumoo, ammaa tokkuɓema cuumataako?”</verse><verse id="19">Yeesu nootii, wi'iɓe, “E yiiki mooɗon higooɓe angoojo cuumoto e carel ngel angoojo on e wondi e maɓɓe? To ni e ɓe ngondi e angoojo on, ɓe cuumataako.</verse><verse id="20">Ammaa carel e wara ngel ɗum hoccata angoojo on daga nder maɓɓe, nden e nyalnde nden ɓe cuumotoo.</verse><verse id="21">“Walaa nyootayɗo lefel kesel to limcere kiinde. To o waɗii non, lefel kesel ngel seekay e limcere kiinde nden. Non waɗay nde ɓura no ndenno seekuki.</verse><verse id="22">Non maa walaa gaɗayɗo ndiyam inabojam kesam nder faandu hiindu. To o waɗii non, ɗam ƴuufay ɗam pusa faandu ndun, nden ɗum dullayɗam, ɗum dulla faandu ndun. Ammaa ndiyam inabojam kesam haani waɗee nder faandu heyru.”</verse><verse id="23">Wonde Nyalnde Siwtaare Yeesu e tokkuɓemo e ƴaɓɓoo nder gese alkamaari, sey tokkuɓemo puɗɗi ɓoruki cammeeje mayri e ɓe nyaama.</verse><verse id="24">Sey Faarisanko'en mbi'imo, “Raa ko tokkuɓema ngaɗata. Ko waɗata e ɓe ngaɗa ko Attawra haɗi ɗum waɗa Nyalnde Siwtaare?”</verse><verse id="25">Yeesu wi'iɓe, “On meeɗaayi janguki ko Dawda waɗi, kanko e gonduɓe e maako nde ɓe nani weelo kadin e ɓe nder dullere nyamndu?</verse><verse id="26">E jaamanu ɗum Abiyata woni Mawɗo Mawɓe Ardiiɓe Diina, Dawda natti Lukuru Seniiɗum nyaami buroodi ceniiɗum. Attawra boo wi'ii ardiiɓe diina tan haani nyaamuki buroodi ɗum, ammaa Dawda nyaamiɗum haa maa o hokkori jaadooɓe e maako.”</verse><verse id="27">Sey Yeesu wi'iɓe, “Nyalnde Siwtaare waɗaa ngam neɗɗo, naa' neɗɗo waɗaa ngam Nyalnde Siwtaare.</verse><verse id="28">Ngam non Ɓii Neɗɗo o Joomu koo ɗume haa e Nyalnde Siwtaare.”</verse></chapter><chapter id="3"><verse id="1">Wonde nyalnde Yeesu natti suudu do'aare, e woodi goɗɗo mo jungo jaraango nder mayru.</verse><verse id="2">Sey woɓɓe nder suudu do'aare ndun cutiimo koo o yamɗitinay neɗɗo on Nyalnde Siwtaare ngam ɓe keɓa ko ɓe ngulliroytoomo.</verse><verse id="3">Sey Yeesu wi'i mo jungo jaraango on, “Woroy ɗo'o.”</verse><verse id="4">Nden Yeesu ƴamiɓe wi'i, “Ko Attawra wi'i ɗum waɗa Nyalnde Siwtaare? Ɗum waɗa ko wooɗi, koo ɗum waɗa ko wooɗaa? Ɗum hisna yonki, koo ɗum waɗa warhoore?”
Ammaa ɓe fuu ɓe nde''iti.</verse><verse id="5">Yeesu raariɓe ɓernde muuɗum e metti, o wannii ngam ɓerɗe maɓɓe ɗe caatuɗe. Sey o wi'i mo jungo jaraango on, “Fortu jungo maaɗa.” O fortingo, sey ngo yamɗiti.</verse><verse id="6">Sey Faarisanko'en mburtii suudu do'aare ndun, ɓe puɗɗi medduki e yimɓe Hirudus dow no ɓe mbardata Yeesu.</verse><verse id="7">Sey Yeesu dillidi e tokkuɓemo yaaki haade Mbeela Galiili. Sey yimɓe ɗuɗɓe ƴiwoyiɓe Galiili tokkimo.</verse><verse id="8">Nde yimɓe ɗuɗɓe nani habaru fuu ko o waɗata, ɓe ngari to maako daga Yahuudiya, e Urucaliima, e Iduumiya, e fongo Caangol Urdun, e leydi haade gariije Taaya e Sidon.</verse><verse id="9">O wi'i tokkuɓemo ngaddanamo komiwal ngam yimɓe ɗuɗɓe kawritii to' ɓe ɓiɗɗamo.</verse><verse id="10">O waɗu non ngam o yamɗitinii yimɓe ɗuɗɓe haa nyawɓe ɗuɗɓe ngaɗi ka fiiduki ngam ɓe meemamo.</verse><verse id="11">Fuu carel ngel yimɓe gooduɓe ginni ngi'imo, sey ɓe njana yeeso maako e ɓe mbi'a e sembe, “An a Ɓiɗɗo Allah!”</verse><verse id="12">Ammaa o wagginiɓe to' ɓe mbi'aka koo moye kanko o moye.</verse><verse id="13">Yeesu ƴenti hocceere noddi ɓe o yiɗi. Ɓe njahi to maako.</verse><verse id="14">O suɓi yimɓe sappo e ɗiɗo ngam ɓe njooɗodoo e maako, nden o lilaɓe ɓe nga'ajinoya, o noddiɓe lilaaɓe,</verse><verse id="15">o hokkiɓe bawɗe wurtinki ginni.</verse><verse id="16">Raa inɗe yimɓe ɓe o suɓi ɓen: Siiman mo o hokki inde Biiturus,</verse><verse id="17">e Yaakubu ɓii Jabadi, e minyiraawo muuɗum Yahaya, o hokkiɓe inde Buwarnajis, waato Ɓiɓɓe Riggaango,</verse><verse id="18">e Andiraawus, e Filibus, e Batiloomi, e Maatiyu, e Tooma, e Yaakubu ɓii Halfa, e Taadiyus, e Siiman Kananiyankeejo,</verse><verse id="19">e Yahuuda Iskariyooti, gartuɗo kokkitirɗo Yeesu.</verse><verse id="20">Nden Yeesu natti wuro to jooɗotoo, sey yimɓe ɗuɗɓe fuɗɗiti kawriti to maako haa kanko e tokkuɓemo ɓe mbaawaayi nyaamuki nyamndu.</verse><verse id="21">Nde bandiraaɓe maako nanii non, ɓe njahi ngam ɓe nangoyamo, ngam ɓe nanii yimɓe e mbi'a, “O haaŋake.”</verse><verse id="22">Moodiɓɓe Attawra garoyɓe daga Urucaliima mbi'i, “Ba'aljabul laamiiɗo ginni nangimo, nden e bawɗe maagol o wurtinirta ginni.”</verse><verse id="23">Sey Yeesu noddiɓe hokkiɓe misaalu wi'iɓe, “No waɗata Ceyɗan riiwa Ceyɗan?</verse><verse id="24">To laamu sendake e wanywanytira, ɗum waawataa ɗum daroo.</verse><verse id="25">Non maa to wuro sendake e wanywanytira, ngon ɗon wuro ngo waawataa ngo daroo.</verse><verse id="26">To laamu Ceyɗan sendake e wanywanytira, ɗum waawataa ɗum daroo, re'irde maajum warii won ɗon.</verse><verse id="27">“Walaa baawayɗo natta wuro cembiɗɗo teetanamo ko o woodi, sey ni arta haɓɓukimo, nden waawa hoccuki ko o woodi nder wuro ngon.</verse><verse id="28">“E mi wi'a'on goonga, ɗum waaway yaafanaaki yimɓe hakke e koo iri ɗiye haalaaji kalluɗi ɗi ɓe meti.</verse><verse id="29">Ammaa fuu bi'uɗo ko wooɗaa dow Ruuhu Allah, o yaafantaake haa abadaa. Haa abadaa hakke ɗum e dow maako.”</verse><verse id="30">Yeesu wi'ii non ngam e ɓe mbi'a, “E mo woodi ginnol.”</verse><verse id="31">Sey maduujo Yeesu e minyiraaɓe maako ngari ndarii yaasi, ɓe lili goɗɗo noddoya Yeesu.</verse><verse id="32">Yimɓe ɗuɗɓe e njooɗii e ɓe pilii Yeesu, ɓe mbi'imo, “Maduujo maaɗa e minyiraaɓe maaɗa e ɓe ton yaasi, e ɓe ɗaɓɓutumaa.”</verse><verse id="33">Yeesu ƴamiɓe wi'i, “Moye woni maduujo am, nden ɓeye ngoni minyiraaɓe am?”</verse><verse id="34">O raari jooɗiiɓe e piliimo o wi'i, “Raa maduujo am e minyiraaɓe am ɗo'o!</verse><verse id="35">Fuu gaɗuɗo ko Allah yiɗi, kanko woni minyiraawo am e maduujo am.”</verse></chapter><chapter id="4"><verse id="1">Ɗonmaa Yeesu fuɗɗi ekkitinki haade Mbeela Galiili. Yimɓe ɗuɗɓe kawriti to maako naaki o natti komiwal o jooɗii nder maagal dow ndiyam. Kawrutuɓe ɓen fuu e ɓe haade mbeela ngan dow njaareendi.</verse><verse id="2">Sey o huutiri misaalu o ekkitiɓe ekkitinol feere‑feere ɗuɗngol. Nder ekkitinol maako o wi'i,</verse><verse id="3">“Kettindee! Goɗɗo demoowo yahi ngesa ngam saaka awdi.</verse><verse id="4">E mo nder saakuki awdi ndin, wondi yani dow ɗatal, colli ngari cuppidindi.</verse><verse id="5">Wondi boo yani nder kaaƴe; ɗon ndi heɓaayi leydi ɗundi. Ndi fuɗi jawɗum ngam leydi ndin luggaa.</verse><verse id="6">Ammaa nde naange wurtoyii fiyindi, sey ndi yoori ngam ndi walaa ɗaɗi.</verse><verse id="7">Wondi awdi boo yani nder gi'e, sey gi'e ɗen mawni ɓiɗɗindi haa ndi waawaayi waɗuki cammeeje.</verse><verse id="8">Ammaa wondi awdi yani dow leydi mbondi ndi fuɗi ndi mawni ndi waɗi cammeeje. Wondi waɗi gabbe 30, wondi waɗi gabbe 60, wondi haa 100.”</verse><verse id="9">Nde Yeesu heenyi hokkuki misaalu ɗu'um, sey o wi'i, “Gooduɗo noppi nanuki fuu nana.”</verse><verse id="10">Nde Yeesu e jooɗii kanum tan, tokkuɓemo sappo e ɗiɗo e woɓɓe tokkuɓemo njahi to maako ɓe ƴamimo o hokkaɓe ma'ana ɗum ɗon misaalu.</verse><verse id="11">Sey o wi'iɓe, “Onon on kokkaama faamuki sirru Laamu Allah, ammaa yimɓe ɓe ngalaa nder mooɗon, koo ɗume sey e misaalu,</verse><verse id="12">ngam,
‘E ɓe ndaara, ammaa ɓe ngi'ataa.
E ɓe nana, ammaa ɓe paamataa.
Ngam to naa' non ɗum gaɗotooɗum ɓe nana, ɓe tuuba,
ɗum yaafanooɓe.’ ”</verse><verse id="13">Sey Yeesu wi'iɓe, “On paamaayi misaalu ɗu'um? Too, no paamirton misaalu koriiɗum?</verse><verse id="14">Ko demoowo on saaki woni Wolde Allah.</verse><verse id="15">Woɓɓe yimɓe e nandi e awdi njanundi dow ɗatal. Carel ngel ɓe nani Wolde Allah, ɗon e ɗon Ceyɗan wara hoccande daga nder ɓerɗe maɓɓe.</verse><verse id="16">Woɓɓe boo e nandi e awdi njanundi hakkunde kaaƴe. To ɓe nanii Wolde Allah, ɗon e ɗon ɓe njaɓande nder belɗum ɓernde.</verse><verse id="17">Ammaa nde ɓe ngalaa ɗaɗi, ɓe munyay carel seɗɗa tan. To caɗeele koo torra warii ngam wolde nden, ɗon e ɗon ɓe njoofande.</verse><verse id="18">Woɓɓe kadin e nandi e awdi caakaandi nder gi'e. Ɓe nani Wolde nden,</verse><verse id="19">ammaa wannuki e fii duuniyaaru, e yidde jawdi, e suuno feere‑feere natti ɓerɗe maɓɓe ɓiɗɗi wolde nden kaɗinde wallukiɓe ɓe ngaɗa ko Allah yiɗi.</verse><verse id="20">Woɓɓe boo e nandi e awdi caakaandi dow leydi mbondi. Ɓe nani Wolde Allah, ɓe njaɓinde, ɓe kuutinirinde haa ɓe keɓi ɓeydaari, woɓɓe keɓi nde 30, woɓɓe keɓi nde 60, woɓɓe haa nde 100.”</verse><verse id="21">O wi'iɓe, “On ngadday fitilaaru kippon tummude dow mayru, koo ndesonndu ley leeso? Naa' on ndesayndu dow danki?</verse><verse id="22">Fuu ko suuɗii, ɗum wurtinayɗum e njayri, non maa fuu ko ombaa ɗum omteteeɗum.</verse><verse id="23">Gooduɗo noppi nanuki fuu nana.”</verse><verse id="24">O fuɗɗiti o wi'iɓe, “Paamee boɗɗum e ko nanoton! E poondirgel ngel poondirton, e maagel ɗum foondiranta'on haa maa ɗum ɓeydana'on.</verse><verse id="25">Ngam fuu gooduɗo faamu dow Laamu Allah ɗum ɓeydanaymo. Ammaa mo walaa faamu dow Laamu Allah, koo ko o woodi maa ɗum jaɓayɗum.”</verse><verse id="26">Yeesu fuɗɗiti wi'i, “Laamu Allah e nandi e neɗɗo caakoowo awdi e ngesa.</verse><verse id="27">Waala fina, koo e mo ɗaanii koo o ɗaanaaki, awdi ndin fuɗay mawna, ammaa o andaa no ɗum waɗiri.</verse><verse id="28">Leydi e wurtina gawri e hoore mayri. Arande ƴombal wurtoto, nden sammeere, nden sammeere nden wurtina ngabboy.</verse><verse id="29">To gawri ndin ɓendii, sey o yaada e lawjeeru o taƴa, ngam carel ittukindi warii.”</verse><verse id="30">Yeesu kadin wi'i, “Ko nandinaymi Laamu Allah? Koo boo e ɗume misaalu nandinaymiɗum?</verse><verse id="31">E ɗum nandi e gabbel mastat, gabbel ɓurngel koo ngele gabbel aaweteengel famɗuki.</verse><verse id="32">Fuu e non to ngel aawaama, e ngel mawna ngel ɓura koo ngele leggel mawnuki, ngel waɗa lice mawɗe haa colli koɗa nder ɗowdi maagel.”</verse><verse id="33">Yeesu huutirii iri misaalu ɗu'um ɗuɗɗum, o wa'ajinaniɓe Wolde Allah haa keerol no ɓe mbaawi faamuki.</verse><verse id="34">Fuu ko o wi'ataɓe e mo huutira misaalu. Ammaa to e mo wondi e tokkuɓemo kamɓe tan, sey o wi'aɓe ma'ana ko o wi'i.</verse><verse id="35">E nden ɗon nyalnde alaasara Yeesu wi'i tokkuɓemo, “En kuulu fongo mbeela.”</verse><verse id="36">Sey tokkuɓemo ali yimɓe hawrutuɓe, ɓe natti nder komiwal ngal o woni nder, ɓe ndillidi e maako. E woodi komiije feere tokkiɓe.</verse><verse id="37">Sey iyeende e hendu cembindu ummoyii, geelooɗi ndiyam puɗɗi piiki komiwal ngal, ndiyam natti nder maagal haa naaki komiwal ngal ɓadii heewa ndiyam.</verse><verse id="38">Yeesu boo e ton gaɗa komiwal ngal e ɗaanii dow ɓantirɗum hoore. Sey tokkuɓemo pindinimo mbi'imo, “Moodibbo, a wannaayi to en kalkii?”</verse><verse id="39">Sey o ummii, o haɓani hendu ndun, o wi'i geelooɗi ndiyam ɗin, “Nde''itee! Alee!” Sey hendu ndun ali, koo ɗume de''iti.</verse><verse id="40">O wi'i tokkuɓemo, “Ngam ɗume ngooduɗon kulol? Haa jooni on koolaakiyam?”</verse><verse id="41">Ɓe kultori, ɓe ƴamƴamtiri, ɓe mbi'i, “Ɗum moye o'o? Haa hendu e geelooɗi ndiyam e ngaɗa ko o wi'i!”</verse></chapter><chapter id="5"><verse id="1">Yeesu e tokkuɓemo kuuli fongo mbeela ɓe njottii leydi Gaarasinko'en.</verse><verse id="2">Nde Yeesu wurtii daga nder komiwal ngal, sey goɗɗo gooduɗo ginnol ƴiwoyi to genaale taɓɓiimo.</verse><verse id="3">Neɗɗo on nder genaale o jooɗotoo, walaa baawayɗo haɓɓukimo, koo e ɓoggi njamndi.</verse><verse id="4">Nde ɗuɗɗum e mo haɓɓiree ɓoggi njamndi juuɗe e koyɗe, ammaa o taƴaɗi o yewa njamndi gaɗaandi to koyɗe maako. Walaa gooduɗo sembe baawayɗo jogaakimo.</verse><verse id="5">Jemma e nyalawma e mo nder genaale koo dow kocceeje, e mo wulla sembee, e mo taƴira ɓandu maako e kaaƴe.</verse><verse id="6">Nde o haynii Yeesu, o doggi o yahi to maako, o diccii yeeso maako.</verse><verse id="7">O wulli sembee o wi'i, “Ko wannumaa e am, Yeesu Ɓiɗɗo Allah Joomu Mangu? E mi toromaa ngam Allah, taa' torram.”</verse><verse id="8">O wi'u non ngam Yeesu wi'ii, “An ginnol, wurta nder neɗɗo o'o!”</verse><verse id="9">Sey Yeesu ƴamingol wi'i, “No inde maaɗa?”
Ngol nootii ngol wi'i, “Ɗuɗɗi, ngam e min ɗuuɗi.”</verse><verse id="10">Sey ngol waɗi ka toraaki Yeesu to' o riiwaɗi daga leydi ndin.</verse><verse id="11">Haade ɗon e woodi ornde aladeeji ɗuɗɗi e dura to regorde hocceere.</verse><verse id="12">Sey ginni ɗin torii Yeesu ɗi mbi'i, “Alumin min nattoya aladeeji ɗin ni.”</verse><verse id="13">Yeesu jaɓi, sey ɗi mburtii ɗi nattoyi aladeeji ɗin. Aladeeji ɗin boo kewtii 2,000. Ornde nden fuu nyaari jippoyii daga dow ƴolde nden yani nder mbeela, ndiyam nyaamiɗi.</verse><verse id="14">Woynaaɓe aladeeji ɗin ndoggi mbi'oyika yimɓe nder gariiri e yimɓe ngarihoy. Yimɓe ɓen njahi ngi'a ko waɗi.</verse><verse id="15">Nde ɓe ngari to Yeesu woni, ɓe ngi'i goodunooɗo ginni ɗuɗɗi on, e mo jooɗii ɗon, e ɓornii, e mo nder hakkiilo maako. Koo moye maɓɓe huli.</verse><verse id="16">Gi'uɓe ko waɗi ɓe mbi'i yimɓe ɓen ko heɓi goodunooɗo ginni on e aladeeji ɗin.</verse><verse id="17">Sey yimɓe ɓen puɗɗi toraaki Yeesu alanaɓe leydi maɓɓe.</verse><verse id="18">Yeesu e natta komiwal, sey goodunooɗo ginni on torii dillida e Yeesu.</verse><verse id="19">Ammaa Yeesu jaɓaayi o dillida e muuɗum, wi'imo, “Hootu to bandiraaɓe maaɗa mbi'aɓe fii mawɗum ɗum Joomiraawo waɗanmaa e no o yurminiranmaa.”</verse><verse id="20">Sey neɗɗo on dilli leydi Dikapolis, o fuɗɗi hokkuki habaru fii mawɗum ɗum Yeesu waɗanimo. Fuu yimɓe ɓen kayɗini.</verse><verse id="21">Nde Yeesu fuɗɗiti huuli fongo mbeela nder komiwal, yimɓe ɗuɗɓe kawriti to maako, kanko boo e mo haade mbeela ngan.</verse><verse id="22">Sey go'oto nder ardiiɓe suudu do'aare bi'eteeɗo Jaayirus wari. Nde o yi'i Yeesu, o diccii yeeso maako,</verse><verse id="23">o waɗi ka toraaki Yeesu, e mo wi'a, “Ɓiɗɗo am surbaajo pamaro ɓadake mayde, e mi toromaa ngaraa meemaamo ngam o yamɗita to' o maaya.”</verse><verse id="24">Sey Yeesu yaadi e maako. Yimɓe ɗuɗɓe tokkimo, e ɓe ɓiɗɗamo.</verse><verse id="25">E woodi goɗɗo debbo ɗon gaɗuɗo duuɓi sappo e ɗiɗi e torrodoo e rufuki ƴiiƴam.</verse><verse id="26">Debbo on torrake naa' seɗɗa to juuɗe nyawndooɓe ɗuɗɓe, o majjinii fuu jawdi maako. O yamɗitaayi, ammaa nyawu ɗum ɓeydii.</verse><verse id="27">Nden maa o nanii habaru Yeesu, sey o ƴiwoyi gaɗa Yeesu nder yimɓe, o meemi toggoore maako.</verse><verse id="28">Ngam o wi'ii nder ɓernde maako, “Koo toggoore maako meemumi tan, mi yamɗitay.”</verse><verse id="29">Ɗon e ɗon ƴiiƴam ɗam darii, o nani nder ɓandu maako ɗum yamɗitiniimo daga nyawu maako.</verse><verse id="30">Ɗon e ɗon Yeesu faami bawɗe mburtake daga nder muuɗum. O waylitii nder yimɓe, o wi'i, “Moye meemi toggoore am?”</verse><verse id="31">Sey tokkuɓemo mbi'imo, “A yi'a yimɓe ɗuɗɓe e ɓiɗɗumaa, ammaa a ƴama moye meemumaa?”</verse><verse id="32">Ammaa Yeesu waɗi ka raaruki nder yimɓe ɓen ngam yi'a moye meemimo.</verse><verse id="33">Debbo on boo nde e mo andi ko heɓi ɓandu maako, o wari nder kulol e mo diwna, o diccii yeeso Yeesu, o wi'imo goonga dow koo ɗume ko waɗi.</verse><verse id="34">Sey Yeesu wi'imo, “Bandiraawo, hoolaare maaɗa yamɗitiniima. Njippoɗaa jam, a hoyii daga nyawu maaɗa.”</verse><verse id="35">Yeesu e meta, sey woɓɓe daga wuro Jaayirus ardiiɗo suudu do'aare on ngari, ɓe mbi'imo, “Ɓiɗɗo maaɗa maayii. Ngam ɗume ngannataa moodibbo kadin?”</verse><verse id="36">Ammaa Yeesu wannaayi e ko ɓe mbi'i, o wi'i ardiiɗo suudu do'aare on, “Taa' hulu, hoolayam tan.”</verse><verse id="37">O alaayi koo moye yaadi e maako sey Biiturus, e Yaakubu, e Yahaya minyiraawo Yaakubu.</verse><verse id="38">Nde ɓe njottii wuro Jaayirus, Yeesu yi'i yimɓe nder wannaare, woɓɓe e mboya, woɓɓe e ngulla e sembe.</verse><verse id="39">O natti, o wi'i, “Ngam ɗume nattuɗon wannaare nde'e on mboya? Surbaajo on o maayaayi, ammaa o ɗaani tan.”</verse><verse id="40">Sey ɓe njalimo. O wurtiniɓe ɓe fuu yaasi, o hocci nyaako surbaajo on e maduujo maako e tokkuɓemo ɓe o wondi, ɓe natti to surbaajo on woni.</verse><verse id="41">Yeesu jogii jungo surbaajo on wi'i, “Taliita, kumi,” waato, “Surbaajo, umma!”</verse><verse id="42">Ɗon e ɗon surbaajo on ummii fuɗɗi yaadu. E mo woodi duuɓi sappo e ɗiɗi. Fii ɗum hayɗiniɓe naa' seɗɗa.</verse><verse id="43">Yeesu wagginiɓe wi'i to' ɓe njaɓa ɓe mbi'aka koo moye. Nden o wi'iɓe, “Kokkeemo goɗɗum o nyaama.”</verse></chapter><chapter id="6"><verse id="1">Sey Yeesu ali wigeere nden so''ii gariiri to mawni, tokkuɓemo njaadi e maako.</verse><verse id="2">Nde Nyalnde Siwtaare wari, o fuɗɗi ekkitinki nder suudu do'aare. Yimɓe ɗuɗɓe nanɓe ko o wi'i, ɓe kayɗini e ekkitinol maako. E ɓe mbi'a, “Toye neɗɗo o'o heɓi fuu fii ɗu'um? Toye o heɓi iri faamu ɗu'um? Toye o heɓi bawɗe waɗuki iri kuuɗe kayɗiniiɗe ɗe'e?</verse><verse id="3">Naa' kanko woni on ɗon cehoowo, ɓiɗɗo Maryaama, mawniraawo Yaakubu, e Yusufu, e Yahuuda, e Siiman? Nden minyiraaɓe maako rewɓe naa' en ngondi e maɓɓe ɗo'o?” Sey ɓe njawanimo.</verse><verse id="4">Yeesu wi'iɓe, “Koo toye yimɓe e kokka annabiijo mangu, ammaa yimɓe gariiri maako, e bandiraaɓe maako, e yimɓe wuro maako, ɓe kokkataamo mangu.”</verse><verse id="5">Yeesu waawaayi waɗuki goɗɗum kayɗiniiɗum ton, sey ni yimɓe seɗɗa ɓe njamɗaa o yowi juuɗe maako dow maɓɓe o yamɗitiniɓe.</verse><verse id="6">O hayɗini ngam ɓe koolaakimo.
Yeesu e yiiloo e ekkitina nder ngarihoy.</verse><verse id="7">O noddi tokkuɓemo sappo e ɗiɗo, o liliɓe ɗiɗo‑ɗiɗo, o hokkiɓe laamu dow ginni.</verse><verse id="8">O wi'iɓe to' ɓe kocca goɗɗum ngam yaadu, koo nyamndu, koo jakaare, koo ceede e jiiba. Sawru tan ɓe njogotoo.</verse><verse id="9">Ɓe ngatta paɗe, ammaa to' ɓe ɓornoo toggooje ɗiɗi.</verse><verse id="10">O boo wi'iɓe, “Fuu wuro ngo njippiiɗon, njooɗee nder maago naa on alii gariiri ndin.</verse><verse id="11">To ɗum jaɓɓaaki'on e wigeere, koo ɗum wanyii hettindanaaki'on, piɗɗee sollaare koyɗe mooɗon carel ko aloton wigeere nden. Kanjum hollata ɓe ngaɗii hakke.”</verse><verse id="12">Sey ɓe ndilli e ɓe nga'ajina wi'uki yimɓe tuuba.</verse><verse id="13">Ɓe mburtinani yimɓe ɗuɗɓe ginni, ɗuɗɓe ɓe njamɗaa boo ɓe moytaniɓe nebbam ɓe njamɗitiniɓe.</verse><verse id="14">Hirudus Laamiiɗo nani habaru fii ɗu'um, ngam inde Yeesu andaama koo toye. Woɓɓe e mbi'a Yahaya Gaɗoowo Baptisma umminaa daga mayde, kanjum waɗi e mo woodi bawɗe waɗuki kuuɗe kayɗiniiɗe.</verse><verse id="15">Woɓɓe boo mbi'i, “Ɗum Annabi Iliya.”
Nden woɓɓe mbi'i, “O annabiijo bo annabo'en ndenno.”</verse><verse id="16">Ammaa nde Hirudus nani non, o wi'i, “Yahaya mo ittanmi hoore, kanko umminaa daga mayde!”</verse><verse id="17">Ngam ndenno Hirudus e hoore muuɗum waɗii ɗum nangii Yahaya, ɗum haɓɓimo, ɗum surimo nder suudu cural. O waɗu non ngam Hiruudiya debbo mawniraawo maako Filibus mo o te'i.</verse><verse id="18">Ngam Yahaya waɗii ka wiiki Hirudus, “Ɗum haanaayi te'aa debbo mawniraawo maaɗa.”</verse><verse id="19">Hiruudiya boo nder ɓernde maako e mo jogitii Yahaya e mo yiɗi warkimo. Ammaa o waawaayi warkimo,</verse><verse id="20">ngam Hirudus e hula Yahaya e suranamo, nde e mo andi kanko o aadiliijo o ceniiɗo. Fuu carel ngel Hirudus nani haala Yahaya, e mo natta wannaare. Ammaa fuu e non e mo yiɗi hettindanaakimo.</verse><verse id="21">Ammaa Hiruudiya heɓi laawol no warirta Yahaya. Nyalnde humto siftorki danyngol Hirudus, Hirudus siryii humto ngam kuwooɓe mawɓe nder laamu maako, e mawɓe ardiiɓe sooji'en, e mawɓe leydi Galiili.</verse><verse id="22">Nde ɓiɗɗo Hiruudiya surbaajo natti wami, o welnani Hirudus ɓernde e hoɓɓe maako. Sey Hirudus wi'imo, “Torayam fuu ko ngiɗɗaa, mi hokketeɗum.”</verse><verse id="23">Hirudus hunaniimo wi'i, “Fuu ko toriɗaayam mi hokketeɗum haa ko hewtata sendere laamu am.”</verse><verse id="24">Sey surbaajo on wurtii wi'i maduujo muuɗum, “Ko haani mi toroo?”
Maduujo on wi'imo, “Toramo hoore Yahaya Gaɗoowo Baptisma.”</verse><verse id="25">Ɗon e ɗon surbaajo on nder yawɗaare o so''ii to laamiiɗo on o wi'imo, “E mi yiɗi jooni‑jooni kokkaayam hoore Yahaya Gaɗoowo Baptisma nder le'al.”</verse><verse id="26">Hirudus Laamiiɗo wannii naa' seɗɗa, ammaa nde o yaadake o hunanakemo yeeso hoɓɓe, o yiɗaa o haɗamo.</verse><verse id="27">Ɗon e ɗon o waɗi soojiijo o yaha o waddoya hoore Yahaya. Soojiijo on yahi ittani Yahaya hoore nder suudu cural,</verse><verse id="28">o waddoyi hoore nden nder le'al, o hokkinde surbaajo on. Surbaajo on boo hokkinde maduujo muuɗum.</verse><verse id="29">Nde tokkuɓe Yahaya nani non ɓe ngari ɓe kocci ɓandu maako ɓe pukkinoyindu nder yenaande gasaande nder hayre.</verse><verse id="30">Lilaaɓe ɓe Yeesu lilunoo ngartoyii to maako, ɓe mbi'imo koo ɗume ko ɓe ngaɗi e ko ɓe ekkitini.</verse><verse id="31">O wi'iɓe, “Ngaree, njahen to wigeere gewtunde keɓon ciwtooɗon seɗɗa.” O wi'ii non ngam yimɓe ɗuɗɓe e ngara e co''oo haa hewti ɓe keɓaayi koo carel ɓe nyaami nyamndu.</verse><verse id="32">Sey ɓe natti komiwal ɓe ndilli to wigeere nder ladde kamɓe tan.</verse><verse id="33">Ammaa carel ngel ɓe ndillata yimɓe ɗuɗɓe ngi'iɓe anditiɓe. Yimɓe ɓen mburtoyii daga gariije ɗuɗɗe ɓe ndoggi e koyɗe ɓe artiɓe yaaki ton.</verse><verse id="34">E jippaaki Yeesu daga nder komiwal ngal o yi'i yimɓe ɗuɗɓe e kawriti, sey o nani jurumɗum maɓɓe, ngam e ɓe ɗon bo baali ɗi ngalaa gaynaako. Sey o fuɗɗi ekkitinkiɓe fii ɗuɗɗum.</verse><verse id="35">Nde alaasara waɗi, sey tokkuɓemo ngari to maako mbi'imo, “Ɗo'o ɗum ladde, ɗonmaa naange hiirii.</verse><verse id="36">Wi'u yimɓe ɓe'e ndilla ngam ɓe njaha gure gonɗe haade e ngarihoy ngonkoy haade ɓe coodana ko'e maɓɓe ko ɓe nyaamata.”</verse><verse id="37">Ammaa Yeesu wi'iɓe, “Onon kokkeeɓe ko ɓe nyaamata.” Sey ɓe mbi'imo, “A yiɗi min njaha min coodonoyaɓe nyamndu kewtundu ceede ɗe kuwoowo yoɓetee balɗe 200 min kokkaɓe ɓe nyaama?”</verse></chapter><chapter id="7"><verse id="1">Faarisanko'en e woɓɓe nder moodiɓɓe Attawra garoyɓe daga Urucaliima ɓe kawriti to Yeesu.</verse><verse id="2">Sey ɓe ngi'i woɓɓe tokkuɓe Yeesu e ɓe nyaama nyamndu ɓe lootaayi juuɗe maɓɓe no diina Yahuudanko'en wi'i.</verse><verse id="3">Faarisanko'en e fuu Yahuudanko'en ɓe nyaamataa nyamndu naa ɓe lootii juuɗe maɓɓe no diina maɓɓe wi'i, e ɓe tokki ndonu maama'en maɓɓe.</verse><verse id="4">To ɓe ngartoyii daga luumo, ɓe nyaamataa nyamndu naa ɓe lootake no diina maɓɓe wi'i. Ɗonmaa e ɓe tokka ndonu ɗuɗɗum ɗum ɓe ndoni, bo lootuki jarduɗe, e gojiije, e paali gaɗiraaɗi njamndi mboɗeeri.</verse><verse id="5">Sey Faarisanko'en e moodiɓɓe Attawra ɓen ƴami Yeesu ɓe mbi'i, “Ngam ɗume tokkuɓema tokkataa ndonu maama'en meeɗen, ammaa e ɓe nyaamira nyamndu juuɗe ɗe laaɓaa?”</verse><verse id="6">Sey Yeesu nootii wi'i, “Annabi Icaaya wi'ii goonga nde waɗi annabaaku dow mooɗon, onon munaafuki'en, no ɗum windiraa,
Allah wi'ii, ‘Ɓen ɗon yimɓe e honduko tan ɓe mawnintayam,
ammaa ɓerɗe maɓɓe e ngoɗɗitiiyam.</verse><verse id="7">E meere ɓe mawnintayam;
E ɓe ekkitina dooka yimɓe
bo to am ɗum ƴiwoyi.’</verse><verse id="8">“On alii tokkuki ko Allah wi'i ɗum waɗa, on njogake ndonuuji yimɓe.”</verse><verse id="9">Sey o wi'iɓe, “On nyuma on ngaɗii fii boɗɗum nde nganyuɗon ko Allah wi'i ngam tokkon ndonu mooɗon.</verse><verse id="10">Ngam Muusa wi'ii, ‘Hokku nyaako maaɗa e maduujo maaɗa mangu,’ nden, ‘Koo moye huɗi nyaako muuɗum koo maduujo muuɗum doole waree.’</verse><verse id="11">Ammaa on mbi'a to neɗɗo wi'ii nyaako muuɗum koo maduujo muuɗum, ‘Fuu ko kokkaynomaami, ɗum Korban, waato mi hokkiiɗum Allah,’</verse><verse id="12">nde mbiiɗon non on kaɗii yimɓe mballa danyooɓe maɓɓe.</verse><verse id="13">Non ngartirɗon Wolde Allah meere laawol ndonu ɗum ekkitinɗon. Kadin on ngaɗa fii ɗuɗɗum iri ɗu'um.”</verse><verse id="14">Sey Yeesu fuɗɗiti noddi yimɓe hawrutuɓe, o wi'i, “Kettindee, on fuu, paamon.</verse><verse id="15">Walaa goɗɗum yaasi ɓandu neɗɗo nattayɗum nder maako wartiramo mo laaɓaa yeeso Allah. Ammaa ko wurtoytoo daga nder ɓernde neɗɗo kalluɗum kanjum wartirtamo mo laaɓaa yeeso Allah.”</verse><verse id="16">Walaa goɗɗum yaasi ɓandu neɗɗo nattayɗum nder maako wartiramo mo laaɓaa yeeso Allah. Ammaa ko wurtoytoo daga nder ɓernde neɗɗo kalluɗum kanjum wartirtamo mo laaɓaa yeeso Allah.”</verse><verse id="17">Nde o sendiri e yimɓe fuu, o natti wuro, tokkuɓemo ƴamimo ma'ana ekkitinol ngo'ol.</verse><verse id="18">O nootii o wi'i, “Onon maa on paamaayi ma'ana ɗu'um? On andaa walaa ko nattata neɗɗo daga yaasi wartiramo mo laaɓaa?</verse><verse id="19">Ngam naa' nder ɓernde ɗum nattata, ammaa nder reedu, nden ɗum wurto ɓandu.” (Nde Yeesu wi'i ɗu'um, o hollii koo nduye nyamndu ndu lamndu.)</verse><verse id="20">O ɓeydi wi'uki, “Ko wurtotoo daga nder ɓernde neɗɗo, kanjum waɗata neɗɗo warta mo laaɓaa yeeso Allah.</verse><verse id="21">Ngam daga nder ɓernde neɗɗo nyumo kallungo wurtoytoo, e waɗuki njeenu hakkunde yimɓe ɓe ngalaa teegal, e nguyka, e warhoore, e njeenu,</verse><verse id="22">e suuno fii duuniyaaru, e halleende, e ƴoyre kallunde, e fuu kuuɗe kalluɗe ɗe ɓerɗe maɓɓe ngiɗi, e lawliiru, e wonnuki inde neɗɗo, e mawninki hoore, e wanyuki waɗuki ko wooɗi.</verse><verse id="23">Fuu ɗe'e kuuɗe kalluɗe daga nder ɓernde ɗe mburtoytoo ɗe ngartira neɗɗo mo laaɓaa yeeso Allah.”</verse><verse id="24">Daga ɗon Yeesu dilli yahi wigeere haade gariije Taaya e Sidon. O natti wongo wuro, o yiɗaa koo moye anda e mo ɗon ɗum. Ammaa fuu e non o waawaayi suuɗaaki yimɓe.</verse><verse id="25">Ɗon e ɗon goɗɗo debbo gooduɗo ɓiɗɗo surbaajo pamaro gooduɗo ginnol nani habaru Yeesu. Sey o wari o diccii yeeso Yeesu.</verse><verse id="26">Debbo on boo o Helenankeejo to Finiikiya nder leydi Siiriya o danyaa. O torii Yeesu wurtinana ɓiɗɗo maako ginnol ngol.</verse><verse id="27">Sey Yeesu wi'imo, “Arande al ɗum nyamna ɓikkoy, ngam ɗum haanaayi ɗum hocca nyamndu ɓikkoy ɗum hubanoondu kutihoy.”</verse><verse id="28">Ammaa debbo on wi'imo, “Ee, Moodibbo, ammaa haa kutihoy ngonkoy ley teebur e nyaama horaano sukaaɓe ɓen.”</verse><verse id="29">Sey Yeesu wi'imo, “Ngam a wi'ii non, hootu, ginnol ngol wurtake ɓiɗɗo maaɗa.”</verse><verse id="30">Sey debbo on so''ii wuro tawi ɓiɗɗo muuɗum e fukkii dow leeso, ginnol ngol boo wurtake daga nder maako.</verse><verse id="31">Sey Yeesu ali wigeere gonde haade gariiri Taaya, o tokkiri gariiri Sidon, o regoyii Mbeela Galiili, o natti leydi Dikapolis.</verse><verse id="32">Ton woɓɓe yimɓe ngaddanimo goɗɗo paho mo meto muuɗum wurtataako boɗɗum. Ɓe torii Yeesu yowa juuɗe muuɗum dow maako yamɗitinamo.</verse><verse id="33">E woodi yimɓe ɗuɗɓe ɗon, sey Yeesu hakkitii kanko e paho on, o waɗi kooli maako nder noppi paho on. O tutti joode o meemi ɗemngal paho on.</verse><verse id="34">Nden Yeesu raari dow foofi foofaango juutungo wi'imo, “Ifata,” waato, “Maɓɓita!”</verse><verse id="35">Ɗon e ɗon noppi neɗɗo on maɓɓitii, ɗemngal maako yoofii, o fuɗɗi metuki boɗɗum.</verse><verse id="36">Sey Yeesu wi'iɓe to' ɓe mbi'aka goɗɗo. Ammaa fuu carel ngel o haɗiɓe wi'ukika, sey ɓe ɓeyda wi'ukika koo toye.</verse><verse id="37">Yimɓe kayɗini naa' seɗɗa mbi'i, “O waɗii koo ɗume boɗɗum, haa maa e mo waɗa pahuɓe nana, e mo waɗa ɓe mbaawataa metuki meta.”</verse></chapter><chapter id="8"><verse id="1">Nder ɗen ɗon balɗe yimɓe ɗuɗɓe fuɗɗiti kawri to Yeesu. Nde ɓe ngalaa ko ɓe nyaamata, sey Yeesu noddi tokkuɓemo, wi'iɓe,</verse><verse id="2">“E mi nana jurumɗum yimɓe ɓe'e ngam hande balɗe maɓɓe tati e ɓe ngondi e am, ammaa ɓe ngalaa ko ɓe nyaamata.</verse><verse id="3">To mi wi'iiɓe ɓe kootida e weelo, ɓe pekkoray dow ɗatal, ngam woɓɓe ngaroyii daga ɓadaaki.”</verse><verse id="4">Tokkuɓemo nootii mbi'i, “Toye goɗɗo heɓata buroodi nder ladde nde'e keƴayɗum yimɓe ɓe'e?”</verse><verse id="5">Yeesu ƴamiɓe wi'i, “Buroodi noye ngooduɗon?” Ɓe mbi'imo, “Joweeɗiɗi.”</verse><verse id="6">Sey o wi'i yimɓe hawrutuɓe ɓen fuu ɓe njooɗoo e leydi. O hocci buroodi joweeɗiɗi ɗum, o yetti Allah, o sendiɗum, o hokki tokkuɓemo ngeedana yimɓe, kamɓe boo ɓe ngeedani yimɓe hawrutuɓe ɓen.</verse><verse id="7">Ɗonmaa e ɓe ngoodi goɗɗi liƴƴi pamari seɗɗanaaji, sey o yetti Allah ngam maaji, o wi'i tokkuɓemo kanji maa ɓe ngeedana yimɓe.</verse><verse id="8">Yimɓe ɓen nyaami kaari. Gaɗa maajum tokkuɓemo moɓti ko horii, ɗum heewi kondooje joweeɗiɗi.</verse><verse id="9">Yimɓe ɓen ɓadake 4,000. Sey o jaɓɓitiiɓe</verse><verse id="10">o natti komiwal, kanko e tokkuɓemo, ɓe ndilli leydi Dalmanuuta.</verse><verse id="11">Faarisanko'en ngari puɗɗi yeddootirki e Yeesu. E ɓe ngiɗi foondukimo, sey ɓe mbi'imo o waɗanaɓe goɗɗum kayɗiniiɗum ƴiwoyɗum to Allah.</verse><verse id="12">Sey Yeesu fofti foofaango juutungo wi'i, “Ngam ɗume onon yimɓe jaamanu ɗu'um ɗaɓɓitoton holleeki goɗɗum kayɗiniiɗum? E mi wi'a'on goonga, walaa ko ɗum hollata yimɓe jaamanu ɗu'um.”</verse><verse id="13">Daga ɗon o aliɓe, o fuɗɗiti o natti komiwal, o huuli yaaki ngon ton fongo.</verse><verse id="14">Tokkuɓe Yeesu ngejjitii ngardoya e buroodi, sey buroodi go'o tan ɗum ɓe ngoodi nder komiwal maɓɓe.</verse><verse id="15">Yeesu wagginiɓe wi'i, “Paamee, ngaɗee hakkiilo e ƴuufinirɗum Faarisanko'en e ɗum Hirudus.”</verse><verse id="16">Sey tokkuɓemo meddi hakkunde maɓɓe, ɓe mbi'i, “O wi'u non ngam en ngalaa buroodi.”</verse><verse id="17">Nde Yeesu faami ko ɓe mbi'ata, sey o ƴamiɓe, o wi'i, “Ngam ɗume meddoton dow on ngalaa buroodi? Haa jooni on keɓtaayi on paamaayi? Koo ɓerɗe caatuɗe ngooduɗon?</verse><verse id="18">On ngoodi gite, ammaa tampuɗon yiiki? On ngoodi noppi, ammaa tampuɗon nanuki? On ciftoraayi?</verse><verse id="19">Carel ngel nyamnumi yimɓe 5,000 buroodi jowi, kondooje noye ɓoptuɗon e keewi horaano?”
Ɓe mbi'i, “Sappo e ɗiɗi.”</verse><verse id="20">“Nden carel ngel nyamnumi yimɓe 4,000 buroodi joweeɗiɗi, kondooje noye ɓoptuɗon e keewi horaano?”
Ɓe mbi'imo, “Joweeɗiɗi.”</verse><verse id="21">Sey Yeesu wi'iɓe, “Haa jooni on paamaayi?”</verse><verse id="22">Yeesu e tokkuɓemo njottii gariiri Betasayda, sey woɓɓe yimɓe ngaddi bumɗo, ɓe torii Yeesu meemamo ngam yamɗitinamo.</verse><verse id="23">Yeesu jogii jungo bumɗo on, yaarimo ton gaɗa gariyel, tuttanimo joode to gite yowi juuɗe muuɗum dow maako, sey ƴamimo, wi'i, “A yi'ii goɗɗum?”</verse><verse id="24">Sey bumɗo on ƴefti hoore, raari, wi'i, “E mi yi'a yimɓe, ammaa e ɓe nandi e leɗɗe e ɓe ngiiloo.”</verse><verse id="25">Sey Yeesu fuɗɗiti meemi gite ɗen. Bumɗo on maɓɓiti gite boɗɗum, gite maako njamɗiti, o yi'i koo ɗume boɗɗum.</verse><verse id="26">Sey Yeesu wi'imo o hoota, wi'imo, “Taa' nattu nder gariyel ngel.”</verse><verse id="27">Yeesu e tokkuɓemo ɓe ndilli yaaki ngarihoy ngonkoy haade gariiri Kaysaariya Filibi. E ɓe njaha dow ɗatal sey o ƴamiɓe, o wi'i, “Moye yimɓe mbi'atayam?”</verse><verse id="28">Ɓe nootii ɓe mbi'i, “Woɓɓe e mbi'a a Yahaya Gaɗoowo Baptisma. Woɓɓe boo e mbi'a a Annabi Iliya. Nden woɓɓe e mbi'a a go'oto nder annabo'en ndenno.”</verse><verse id="29">Sey o ƴamiɓe, o wi'i, “Ammaa onon, moye mbi'otonyam?”
Sey Biiturus nootii wi'i, “An woni Almasiihu.”</verse><verse id="30">Nden Yeesu wagginiɓe naa' seɗɗa wi'iɓe to' ɓe mbi'aka koo moye kanko o moye.</verse><verse id="31">Sey Yeesu fuɗɗi ekkitinkiɓe e wi'a doole Ɓii Neɗɗo torroo naa' seɗɗa. Mawɓe yimɓe, e mawɓe ardiiɓe diina, e moodiɓɓe Attawra nganyamo, nden o waree. Gaɗa balɗe tati boo o ummoto daga mayde.</verse><verse id="32">Yeesu metii haala ka'a e njayri. Sey Biiturus noddimo wuttudu go'o fuɗɗi haɓankimo.</verse><verse id="33">Ammaa Yeesu waylitii raari tokkuɓemo koriiɓe, haɓani Biiturus, wi'i, “Sendir e am, an Ceyɗan! Naa' to Allah nyumo maaɗa ƴiwoyi, iri nyumo yimɓe nyumataa.”</verse><verse id="34">Sey o noddi yimɓe ɗuɗɓe hawrutuɓe hawti e tokkuɓemo, o wi'iɓe, “Fuu giɗɗo warta tokkuɗoyam, to' waɗa ko hoore muuɗum yiɗi waɗuki tan, ammaa doole hocca gaafaangal muuɗum tokkayam.</verse><verse id="35">Ngam fuu giɗɗo hisnuki yonki muuɗum o dullayki. Ammaa fuu dullayɗo yonki muuɗum ngam am e ngam Habaru Belɗum o hisnayki.</verse><verse id="36">Ko ɗum nafanta neɗɗo, to o heɓii duuniyaaru fuu, ammaa o dullii yonki maako?</verse><verse id="37">Koo boo ko neɗɗo waawata hokkuki ngam jaɓtoya yonki muuɗum?</verse><verse id="38">Koo moye ganyuɗoyam e boliiɗe am nder ɗu'um jaamanu ɗum hakke, ɗum walaa goonga, min Ɓii Neɗɗo mi wanyaymo to mi wartidoyii e malaa'ika'en ceniiɓe nder teddungal Nyaako am Mo Dow.”</verse></chapter><chapter id="9"><verse id="1">O wi'iɓe, “E mi wi'a'on goonga, e woodi woɓɓe dariiɓe ɗo'o ɓe maayataa naa ɓe ngi'ii Laamu Allah wardi e bawɗe.”</verse><verse id="2">Gaɗa balɗe joweego'o, sey Yeesu hocci Biiturus, e Yaakubu, e Yahaya, o yaariɓe dow wonde hocceere townde kamɓe tan. Sey nandi maako waylitii yeeso maɓɓe.</verse><verse id="3">Kolte maako ngarti daneeje tar. Walaa goɗɗo baawayɗo laaɓinira kolte non nder duuniyaaru fuu.</verse><verse id="4">Sey Annabi Iliya e Annabi Muusa mbanganiɓe e ɓe medda e Yeesu.</verse><verse id="5">Sey Biiturus wi'i Yeesu, “Moodibbo, wonki amin ɗo'o e wooɗi. Al min nyiɓa cuuɗi tati ɗo'o, wo'oyru ndu maaɗa, wo'oyru ndu Muusa, wo'oyru ndu Iliya.”</verse><verse id="6">Biiturus no dullu ko wi'ata ngam kanko e tokkuɓe Yeesu koriiɓe ɓe kultorii naa' seɗɗa.</verse><verse id="7">Sey nduula wangi suddiɓe, sey wonde hononde ƴiwoyi nder nduula ngan, wi'i, “O'o woni Ɓiɗɗo am mo ngiɗumi. Nanee ko o wi'ata'on!”</verse><verse id="8">Ɗon e ɗon ɓe ndaari ɓe ngi'aayi goɗɗo e wondi e maɓɓe sey Yeesu tan.</verse><verse id="9">E ɓe njippoyoo daga dow hocceere nden, sey Yeesu wagginiɓe wi'i to' ɓe mbi'a koo moye ko ɓe ngi'i naa gaɗa Ɓii Neɗɗo ummake daga mayde.</verse><verse id="10">Ngam non ɓe ali haala kan hakkunde maɓɓe, e ɓe medda dow ma'ana “ummaaki daga mayde.”</verse><verse id="11">Sey ɓe ƴamimo, ɓe mbi'i, “Ngam ɗume moodiɓɓe Attawra e mbi'a doole Annabi Iliya arta Almasiihu warki?”</verse><verse id="12">Yeesu nootii, wi'i, “Goonga, Annabi Iliya artay warki ngam o siryoo koo ɗume. Ngam ɗume ɗum windi wiiki doole Ɓii Neɗɗo torroo naa' seɗɗa nden o wanyee?</verse><verse id="13">Ammaa e mi wi'a'on Iliya yaadake warii, yimɓe boo ngaɗaniimo fuu ko ɓe ngiɗi, non no ɗum windiraa dow maako.”</verse><verse id="14">Nde Yeesu e tokkuɓemo njottii to tokkuɓemo koriiɓe, sey ɓe ngi'i yimɓe ɗuɗɓe e piliiɓe. Woɓɓe moodiɓɓe Attawra e ngeddootira e maɓɓe.</verse><verse id="15">Nde fuu yimɓe ɓen ngi'i Yeesu, ɓe kayɗini naa' seɗɗa, ɓe ndoggi ɓe njahi to maako ngam ɓe kownamo.</verse><verse id="16">Sey Yeesu ƴamiɓe wi'i, “Dow ɗume ngeddootirton e maɓɓe?”</verse><verse id="17">Sey go'oto nder yimɓe ɓen nootii wi'i, “Moodibbo, mi waddaniima ɓiɗɗo am gooduɗo ginnol. Ginnol ngol haɗiimo o meta.</verse><verse id="18">Fuu carel ngel ginnol ngol nangimo, sey ngol do''amo to leydi, nguufo ngaɗa ka wurtaaki e honduko maako, e mo nyerƴindira nyiiƴe maako, ɓandu maako warta bo lekki. Mi torake tokkuɓema mburtinangol, ammaa ɓe mbaawaayi.”</verse><verse id="19">Yeesu nootii wi'i, “Onon yimɓe jaamanu ɗu'um ɗum hoolaakiyam, haa ndeye njooɗodotoomi e mooɗon e mi munyida e mooɗon? Ngaddaneeyam suka on.”</verse><verse id="20">Sey ɓe ngaddimo. Nde ginnol ngol yi'i Yeesu, ɗon e ɗon ngol waɗi ɓandu suka on waɗi ka diwnuki, o yani to leydi, e mo tallitoo, honduko maako e wurtina nguufo.</verse><verse id="21">Sey Yeesu ƴami nyaako suka on, wi'i, “Daga ndeye ɗu'um fii heɓi suka on?”
Nyaako on wi'i, “Daga o pamaro.</verse><verse id="22">Nde ɗuɗɗum e ngol faɗɗamo nder hiite koo nder ndiyam ngam ngol waramo. Ammaa taa waaway waɗuki goɗɗum, yurminanmin mballaamin.”</verse><verse id="23">Yeesu wi'imo, “Ngam ɗume mbi'ataayam, ‘taa waaway?’ Koo ɗume ɗum gaɗotooɗum to neɗɗo hoolakeyam.”</verse><verse id="24">Ɗon e ɗon sey nyaako suka on ƴefti hononde wi'i, “Mi hoolakema. Wallam mi jaaloo ciya hoolaare am!”</verse><verse id="25">Nde Yeesu yi'i yimɓe e ngaroya e doggudu ngam ngi'a ko waɗata, sey o haɓani ginnol ngol, o wi'ingol, “An, ginnol kaɗungol suka o'o metuki e nanuki, e mi wi'imaa, wurta daga nder maako! Taa' fuɗɗutu nattukimo!”</verse><verse id="26">Sey ginnol ngol wulli, ngol waɗi suka on diwni naa' seɗɗa, nden ngol wurtii. Suka on warti bo mayɗo, haa maa yimɓe ɗuɗɓe mbi'i, “O maayii.”</verse><verse id="27">Ammaa Yeesu jogii jungo maako umminimo, o darii.</verse><verse id="28">Nde Yeesu natti nder wuro, tokkuɓemo ngari to maako kamɓe tan, ɓe ƴamimo ɓe mbi'i, “Ngam ɗume minon min mbaawaayi wurtinki ginnol ngol?”</verse><verse id="29">Yeesu nootii, wi'i, “Iri ngo'ol ginnol ngol wurtataako sey e do'aare.”</verse><verse id="30">Sey Yeesu e tokkuɓemo ali ɗon ɓe ndilli ɓe ƴiwi nder leydi Galiili. Yeesu yiɗaa koo moye anda to ɓe ngoni,</verse><verse id="31">ngam e mo ekkitina tokkuɓemo, e mo wi'aɓe, “Ɗum hokkitiray Ɓii Neɗɗo nder juuɗe yimɓe ɓe mbaramo. Nden to o waraama, gaɗa balɗe tati o ummoto.”</verse><verse id="32">Ammaa ɓe paamaayi ko o wi'iɓe, nden e ɓe kula ƴamukimo.</verse><verse id="33">Sey ɓe njottii Kafarnahum. Gaɗa Yeesu nattii wuro, o ƴami tokkuɓemo, o wi'i, “Dow ɗume meddoton dow ɗatal?”</verse><verse id="34">Ammaa ɓe nde''iti ngam dow ɗatal ɓe ngeddootiri dow moye woni ɓurɗo mangu nder maɓɓe.</verse><verse id="35">Sey o jooɗii, o noddi tokkuɓemo sappo e ɗiɗo ɓen, o wi'iɓe, “Fuu giɗɗo warta mawɗo, doole o warta pamaro, nden o warta maccuɗo koo moye.”</verse><verse id="36">Sey o hocci suka pamaro, o darningel caka maɓɓe, o wuundiingel, o wi'iɓe,</verse><verse id="37">“Fuu jaɓuɗo sukayel pamarel bo nge'el nder inde am jaɓiiyam. Fuu jaɓuɗoyam boo naa' min tan jaɓi, ammaa jaɓii liloyɗoyam maa.”</verse><verse id="38">Sey Yahaya wi'imo, “Moodibbo, min ngi'i goɗɗo e wurtina ginni nder inde maaɗa min kaɗimo, ngam kanko naa' o tokkuɗo'en.”</verse><verse id="39">Ammaa Yeesu wi'i, “To' on kaɗumo, ngam walaa gaɗoowo goɗɗum kayɗiniiɗum nder inde am nden ɗon e ɗon wi'a haala kalluka dow am.</verse><verse id="40">Ngam fuu mo wanyaayi'en e wondi e meeɗen.</verse><verse id="41">E mi wi'a'on goonga, koo moye hokki'on ndiyam nder jardugel njaron ngam onon ɗum ɓe Almasiihu, goonga o dullataa heɓuki mbarjaari.</verse><verse id="42">“To goɗɗo waɗii go'oto nder sukahoy pamaroy ko'oy kooliikoyyam waɗii hakke, ɗum ɓuraniimo o haɓɓanee kaaƴa namol manga e daande ɗum faɗɗamo nder mbeela.</verse><verse id="43">To jungo maaɗa e waɗumaa ngaɗaa hakke, ittungo. Ɗum ɓuraniima nattaa wuro Allah jungo wo'oto dow ɗum hubomaa nder wuro hiite nge nyifataa e juuɗe ɗiɗi.</verse><verse id="44">Non maa to koyngal maaɗa e waɗumaa ngaɗaa hakke, ittungal. Ɗum ɓuraniima nattaa wuro Allah e koyngal go'otal dow ɗum hubomaa nder wuro hiite e koyɗe ɗiɗi.</verse><verse id="45">Non maa to koyngal maaɗa e waɗumaa ngaɗaa hakke, ittungal. Ɗum ɓuraniima nattaa wuro Allah e koyngal go'otal dow ɗum hubomaa nder wuro hiite e koyɗe ɗiɗi.</verse><verse id="46">To boo hitere maaɗa e waɗumaa ngaɗaa hakke, ittunde. Ɗum ɓuraniima nattaa wuro Allah e hitere go'o dow ɗum hubomaa nder wuro hiite e gite ɗiɗi.</verse><verse id="47">To boo hitere maaɗa e waɗumaa ngaɗaa hakke, ittunde. Ɗum ɓuraniima nattaa wuro Allah e hitere go'o dow ɗum hubomaa nder wuro hiite e gite ɗiɗi.</verse><verse id="48">Nder hiite ngen ‘gilƴi nyaamayɗiɓe ɗi mbaatataa, hiite ngen boo nge nyifataa.’</verse><verse id="49">“Non no wondu nyamndu doole waɗanee lamɗam ngam ndu wela, non maa fuu yimɓe doole natta hiite, waato caɗeele, ngam ngikku maɓɓe warta boɗɗum.</verse><verse id="50">“Lamɗam ɗum fii boɗɗum, ammaa to belɗum maajam ittake, ko wartirta belɗum maajam? Ngartee bo lamɗam, waato mbelnindiree ɓerɗe mooɗon, nden njooɗee jam hakkunde mooɗon.”</verse></chapter><chapter id="10"><verse id="1">Sey Yeesu ummii ali ɗon yahi leydi Yahuudiya e fongo Caangol Urdun. Yimɓe ɗuɗɓe fuɗɗiti kawriti to maako, o ekkitiniɓe no o woowi waɗuki.</verse><verse id="2">Sey woɓɓe Faarisanko'en ngari to maako ngam ɓe poondamo, ɓe ƴamimo ɓe mbi'i, “E yiiki maaɗa Attawra alii neɗɗo yoofa debbo muuɗum?”</verse><verse id="3">Yeesu nootii wi'i, “Ɗume Muusa wi'i'on ngaɗon?”</verse><verse id="4">Ɓe mbi'i, “Muusa wi'i neɗɗo waaway windana debbo muuɗum ɗerewol warki teegal wi'amo o dilla.”</verse><verse id="5">Sey Yeesu wi'iɓe, “Ngam ɓerɗe mooɗon ɗe caatuɗe waɗi Muusa windani'on ɗu'um dooka.</verse><verse id="6">Ammaa daga fuɗɗoode taguki ‘Allah tagiiɓe gorko e debbo.’</verse><verse id="7">‘Ngam non neɗɗo alay nyaako muuɗum e maduujo muuɗum takkanoo debbo muuɗum,</verse><verse id="8">kamɓe ɗiɗo ɓe ngarta go'o.’ Ngam non naa' ɓe ɗiɗo kadin, ammaa ɓe ngartii neɗɗo go'oto.</verse><verse id="9">Ngam maajum ko Allah hawti, to' neɗɗo sendaɗum.”</verse><verse id="10">E ɓe nder wuro kadin, tokkuɓemo ƴamimo dow haala kan.</verse><verse id="11">Sey o wi'iɓe, “Koo moye yoofi debbo muuɗum te'i goɗɗo, njeenu o waadata e maako.</verse><verse id="12">Ɗonmaa to debbo sendirii e gorko muuɗum teeri e goɗɗo, njeenu o waɗata.”</verse><verse id="13">Yimɓe e ngaddana Yeesu sukahoy pamaroy ngam o barkiɗinakoy, ammaa tokkuɓemo kaɓaniɓe.</verse><verse id="14">Nde Yeesu yi'i non, ɓernde muuɗum metti, o wi'iɓe, “Alee sukahoy pamaroy ngara to am. To' on kaɗukoy, ngam gooduɓe ɓerɗe iri ɗe maakoy njeyi Laamu Allah.</verse><verse id="15">E mi wi'a'on goonga, fuu mo jaɓaayi Laamu Allah bo sukayel pamarel, o nattataa laamu ɗum koo seɗɗa!”</verse><verse id="16">Sey Yeesu wuundiikoy go'o‑go'o, o yowanikoy juuɗe maako ngam barkiɗinki.</verse><verse id="17">Yeesu nangi laawol won ɗon, sey goɗɗo neɗɗo doggi yahi diccii yeeso maako. Neɗɗo on ƴamimo, wi'i, “Moodibbo geeto, ko haani mi waɗa mi heɓa yonki ki re'ataa?”</verse><verse id="18">Yeesu wi'imo, “Ngam ɗume noddirɗaayam geeto? Walaa geeto sey Allah tan.</verse><verse id="19">A andi ko Attawra wi'i: ‘Taa' waɗu warhoore. Taa' waɗu njeenu. Taa' wujju. Taa' hokku ceyda fewre. Taa' ƴoyru neɗɗo njaɓanaamo ko o jeyi. Hokku nyaako maaɗa e maduujo maaɗa mangu.’ ”</verse><verse id="20">Sey o wi'i Yeesu, “Moodibbo, e mi waɗa fuu fii ɗu'um daga e mi suka.”</verse><verse id="21">Yeesu raarimo nder yidde, wi'imo, “A dullii waɗuki fii go'o. Yahu, cooraa ko ngooduɗaa, kokkaa ɓe ngalanaa ceede ɗen, nden a heɓay mbarjaari ton dow. Nden ngaraa, tokkaayam.”</verse><verse id="22">Nde neɗɗo on nani non, ɓernde maako taƴi, o dilli o nanaayi belɗum, ngam e mo woodi risku ɗuɗɗum.</verse><verse id="23">Yeesu raari tokkuɓemo wi'iɓe, “E ɗum saɗi diskuɗo natta Laamu Allah!”</verse><verse id="24">Tokkuɓemo kayɗinii e ko o wi'i, ammaa o fuɗɗiti o wi'iɓe, “Ɓiɓɓe am, nattuki Laamu Allah e saɗi naa' seɗɗa!</verse><verse id="25">Ɗum ɓuray hoyki ngeelooba tokka nder yolnde baatal dow diskuɗo natta Laamu Allah.”</verse><verse id="26">Tokkuɓemo kayɗini naa' seɗɗa, ɓe mbi'imo, “Too, to ɗum non, moye hisata?”</verse><verse id="27">Yeesu raariɓe, wi'i, “To yimɓe ɗum waɗataako, ammaa to Allah ɗum waɗoto. Ngam to maako koo ɗume ɗum gaɗotooɗum.”</verse><verse id="28">Sey Biiturus wi'imo, “Too, raɗɗum, minon min alii koo ɗume min tokkiima.”</verse><verse id="29">Yeesu wi'i, “E mi wi'a'on goonga, fuu aluɗo wuro muuɗum, koo sakiraaɓe muuɗum worɓe koo rewɓe, koo maduujo muuɗum, koo nyaako muuɗum, koo ɓiɓɓe muuɗum, koo gese muuɗum ngam am e Habaru Belɗum,</verse><verse id="30">o heɓay ko ɓuri non nder ɗu'um jaamanu. O heɓay gureeje, e sakiraaɓe worɓe e rewɓe, e danyooɓe, e ɓiɓɓe, e gese nde 100. Ɗonmaa yimɓe torraymo, ammaa Nyalnde Jaango o heɓay yonki ki re'ataa.</verse><verse id="31">Ammaa yimɓe ɗuɗɓe artuɓe ɓe ngartay cakitiiɓe, nden cakitiiɓe ngartay artuɓe.”</verse><verse id="32">Yeesu e tokkuɓemo sappo e ɗiɗo e woɓɓe tokkuɓemo e ɓe dow laawol yaaki Urucaliima, Yeesu e ardiiɓe. Tokkuɓemo sappo e ɗiɗo ɓen e kayɗini, tokkuɓemo koriiɓe boo e kula. Yeesu fuɗɗiti noddi tokkuɓemo sappo e ɗiɗo ɓen kamɓe tan, o fuɗɗi wi'ukiɓe ko heɓatamo,</verse><verse id="33">o wi'i, “Raɗɗum, en njahay Urucaliima, nden ɗum waɗay Ɓii Neɗɗo nder juuɗe mawɓe ardiiɓe diina e moodiɓɓe Attawra. Ɓe taƴanaymo kiita mayde, nden ɓe ngaɗamo nder juuɗe yimɓe naa' Yahuudanko'en,</verse></chapter><chapter id="11"><verse id="1">Nde ɓe ɓadii Urucaliima, to gariije Betafaaji e Betani to Hocceere Nde Leɗɗe Jaytun, sey Yeesu lili tokkuɓemo ɗiɗo,</verse><verse id="2">o wi'iɓe, “Nattee gariyel gongel yeeso mooɗon. E nattuki mooɗon, on taway mbabba mola e nga haɓɓii, ɗum meeɗaayi waɗɗaakinga. Pittoyeenga ngaddonnga ɗo'o.</verse><verse id="3">To goɗɗo ƴamii'on, ‘Ko waɗi pittotonnga?’ mbi'eemo, ‘Moodibbo e yiɗi huutirkinga, o waɗay ɗum wartiranga naa' ko neeɓi.’ ”</verse><verse id="4">Sey ɓe njahi ɓe tawi mbabba mola ngan e haɓɓii to dammugal, haade ɗatal. E ɓe pittanga,</verse><verse id="5">sey woɓɓe dariiɓe ɗon ƴamiɓe mbi'i, “Ngam ɗume pittotonnga?”</verse><verse id="6">Kamɓe boo ɓe mbi'iɓe ko Yeesu wi'i, sey yimɓe ɓen aliɓe ɓe ndillidi e maaga.</verse><verse id="7">Ɓe njaaraninga Yeesu, ɓe mbe''iti cuddaari maɓɓe dow magga. Yeesu waɗɗiinga.</verse><verse id="8">Sey yimɓe ɗuɗɓe mbe''iti cuddaari maɓɓe dow ɗatal, woɓɓe boo mbe''iti haako ko ɓe ngewoyi to saabeere.</verse><verse id="9">Yimɓe wonɓe yeeso maako e wonɓe gaɗa maako, e ɓe mbi'a e sembe, “Hosaana! O barkiɗinaaɗo on ɗon garoyɗo nder inde Joomiraawo!</verse><verse id="10">Laamu maama meeɗen Dawda garayɗum ɗum barkiɗinaaɗum! En mantu Allah Mo Dow!”</verse><verse id="11">Sey Yeesu natti Urucaliima, o natti Wuro Ceniingo, o raari koo ɗume gaɗeteeɗum ɗon. Ngam naange hiirii, sey o wurtii, o dilli Betani kanko e tokkuɓemo sappo e ɗiɗo.</verse><verse id="12">Nde weeti, e ɓe ala Betani, Yeesu nani weelo.</verse><verse id="13">O haynii lekki ibbi gooduki haako, o yahi o yi'a koo o heɓay ibbe to maaki. Nde o yottii to maaki, o tawaayi goɗɗum sey haako, ngam naa' ɗum carel ɓikkoy maaki.</verse><verse id="14">Sey o wi'i lekki kin, “To' koo moye ɓeyda nyaamuki ɓikkoy daga to maaɗa!” Tokkuɓemo boo nanii ko o wi'i.</verse><verse id="15">Nde ɓe natti Urucaliima, Yeesu natti Wuro Ceniingo, sey o fuɗɗi riiwuki soorooɓe e soodooɓe nder maggo. O talli teeburji gaylitooɓe ceede Roomanko'en yaaki ceede Wuro Ceniingo e jooɗorle coorooɓe pooli.</verse><verse id="16">O haɗi koo moye ƴaɓɓodoo e dongal nder njayri Wuro Ceniingo.</verse><verse id="17">O wi'iɓe, “Ɗum windaama, Allah wi'ii, ‘Ɗum noddiray wuro am wuro do'aare ngam leƴƴi fuu,’ ammaa onon on ngartiriingo luuro wuyɓe.”</verse><verse id="18">Mawɓe ardiiɓe diina e moodiɓɓe Attawra nani ko Yeesu waɗi, sey ɓe ngaɗi ka ɗaɓɓutuki laawol no ɓe mbardatamo. E ɓe kulamo, ngam yimɓe fuu kayɗini e ekkitinol maako.</verse><verse id="19">Nde naange hiiri, Yeesu e tokkuɓemo mburtii gariiri ndin.</verse><verse id="20">Subaka e ɓe ƴaɓɓoo, sey ɓe ngi'i lekki ibbi kin yoorii haa e ɗaɗi maaki.</verse><verse id="21">Biiturus siftori wi'i Yeesu, “Moodibbo, raaru! Ibbi kin ɗon ki laanuɗaa ki yoorii.”</verse><verse id="22">Yeesu nootii wi'iɓe, “Koolee Allah.</verse><verse id="23">E mi wi'a'on goonga, to goɗɗo wi'ii hocceere nde'e, ‘Dillu, kuboɗaa hoore maaɗa nder mbeela,’ to o waɗaayi seko nder ɓernde maako, ammaa o hoolii ko o wi'i ɗum waɗay, ɗum waɗanaymoɗum.</verse><verse id="24">Ngam non e mi wi'a'on, fuu ko toriiɗon nder do'aare, koolee on keɓiiɗum, nden ɗum wartay ɗum mooɗon.</verse><verse id="25">Koo ndeye to on ndarake on ngaɗa do'aare, to e woodi mo njogitiiɗon nder ɓerɗe mooɗon, njaafaneemo, ngam Nyaako mooɗon Mo Dow maa yaafanoo'on hakke mooɗon.”</verse><verse id="26">Koo ndeye to on ndarake on ngaɗa do'aare, to e woodi mo njogitiiɗon nder ɓerɗe mooɗon, njaafaneemo, ngam Nyaako mooɗon Mo Dow maa yaafanoo'on hakke mooɗon.”</verse><verse id="27">Ɗonmaa Yeesu e tokkuɓemo natti Urucaliima. Yeesu e yiiloo nder Wuro Ceniingo, sey mawɓe ardiiɓe diina e moodiɓɓe Attawra e mawɓe yimɓe ngari to maako.</verse><verse id="28">Ɓe mbi'imo, “E laamu moye ngaɗataa kuuɗe ɗe'e? Moye hokkumaa laamu waɗukiɗe?”</verse><verse id="29">Yeesu nootii wi'iɓe, “Mi ƴamay'on ƴamol go'o. Nootaneeyam, nden mi wi'ay'on e ɗume laamu ngaɗiraymi kuuɗe ɗe'e.</verse><verse id="30">Baptisma ɗum Yahaya waɗi, to Allah ɗum ƴiwoyi, koo to yimɓe ɗum ƴiwoyi? Nootaneeyam!”</verse><verse id="31">Sey ɓe meddi hakkunde maɓɓe, ɓe mbi'i, “To en mbi'ii, ‘Daga to Allah ɗum ƴiwoyi,’ o wi'ay, ‘Ko waɗi on jaɓaayi ko o wi'i?’</verse><verse id="32">Ammaa to en mbi'ii, ‘To yimɓe ɗum ƴiwoyi…’ ” Ɓe mbi'u non ngam e ɓe kula yimɓe, ngam koo moye jaɓii Yahaya o annabiijo.</verse><verse id="33">Sey ɓe nootii ɓe mbi'i Yeesu, “Min andaa.”
Yeesu wi'iɓe, “Non min maa, mi wi'ataa'on koo e ɗume laamu ngaɗiraymi kuuɗe ɗe'e.”</verse></chapter><chapter id="12"><verse id="1">Sey Yeesu fuɗɗi metirankiɓe e misaalu, wi'i, “Goɗɗo neɗɗo waɗi ngesa inabooje, o howika, o wasi ngayka mawka nder tafaare ngam moyluki ndiyam daga nder inabooje ɗen, o mahi suudu towndu ngam reenuki ngesa kan. Sey o hokkika woɓɓe remooɓe mo''inaka, o dilli wondi leydi.</verse><verse id="2">Nde carel ɓenduki inabooje ɗen waɗi, o lili maccuɗo maako to yimɓe ɓe o hokki ngesa kan ngam o jaɓanoyamo ko ɓe ngaadunoo nder ko ɓendi.</verse><verse id="3">Ammaa ɓe nangi maccuɗo on, ɓe piyimo, ɓe ndiiwimo koo ko ɓe kokkimo.</verse><verse id="4">Sey joomu ngesa on fuɗɗiti lili goɗɗo maccuɗo to maɓɓe, kanko maa ɓe piyanimo hoore, ɓe kuɗikuɗinimo.</verse><verse id="5">Sey o fuɗɗiti o lili goɗɗo maccuɗo, kanko boo ɓe mbarimo. O lilililinii maccuɓe ɗuɗɓe. Ɓe piyi woɓɓe, ɓe mbari woɓɓe.</verse><verse id="6">Joomu ngesa kan e woodi go'oto mo o lilaayi, waato ɓiɗɗo maako mo o yiɗi. Gaɗa maajum fuu o lili ɓiɗɗo on to maɓɓe, o wi'i, ‘Ɓe kokkay ɓiɗɗo am mangu.’</verse><verse id="7">Ammaa ɓe o hokki ngesa ɓen mbi'i hakkunde maɓɓe, ‘Too! Raa donoowo ngesa kan. Ngaree mbarenmo, ndonu ngesa kan warta ɗum meeɗen.’</verse><verse id="8">Sey ɓe nangimo ɓe mbarimo, ɓe paɗɗimo gaɗa ngesa kan.</verse><verse id="9">“Too, ko joomu ngesa kan waɗata? O waray o halkaɓe, o hokka woɓɓe ngesa kan.</verse><verse id="10">On meeɗaayi janguki ko aayaare wi'i? Nde wi'ii,
‘Hayre nde mahooɓe nganyi
kayre warti hayre ɓurnde darnuki maadi.</verse><verse id="11">Ɗu'um ɗum kuugal Joomiraawo, ɗum kayɗiniiɗum to meeɗen.’ ”</verse><verse id="12">Daga ɗon sey mawɓe ɓen ɗaɓɓiti laawol no ɓe nangirtamo, ngam e ɓe andi dow maɓɓe o hokki misaalu ɗum, ammaa e ɓe kula yimɓe. Ngam non ɓe alimo, ɓe ndilli.</verse><verse id="13">Gaɗa maajum ɓe lili woɓɓe Faarisanko'en e woɓɓe yimɓe Hirudus to Yeesu ngam ɓe keɓa ko ɓe nangirtamo nder meto maako.</verse><verse id="14">Ɓe ngari to Yeesu, ɓe mbi'imo, “Moodibbo, e min andi ko mbi'ataa e ko ngaɗataa ɗum goonga. A hollataa feerootirol hakkunde yimɓe, ngam a hoccii yimɓe fuu e pottidi. Ɗonmaa a ekkitina laawol Allah e goonga. Too, wi'umin, e ɗum haani min njoɓa Kaysar Mawɗo Laamiiɓe ceede leydi, koo ɗum haanaayi?</verse><verse id="15">Min njoɓa ceede leydi, koo to' min njoɓa?”
Ammaa Yeesu e andi e ɓe ngiɗi ƴoyrukimo, sey o wi'iɓe, “Ngam ɗume poondotonyam? Ngaddaneeyam yamnde ajurfaari mi raarande.”</verse><verse id="16">Ɓe ngaddanimo yamnde go'o. O wi'iɓe, “Ɗowdi moye e inde moye woni dow mayre?”
Ɓe nootii ɓe mbi'i, “Ɗum Kaysar.”</verse><verse id="17">Sey Yeesu wi'iɓe, “Too, kokkee Kaysar ko woni ɗum Kaysar, nden kokkon Allah ko woni ɗum Allah.”
Sey o hayɗiniɓe naa' seɗɗa.</verse><verse id="18">Saadusanko'en e mbi'a walaa ummaaki mayɓe. Woɓɓe maɓɓe ngari to Yeesu, ɓe ƴamimo, ɓe mbi'i,</verse><verse id="19">“Moodibbo, Annabi Muusa wi'ii to neɗɗo te'ii debbo maayii danyidaayi e maako, sakiraawo maako sey te'amo ngam heɓana mayɗo on ɓiɓɓe.</verse><verse id="20">Too, ndenno e woodi woɓɓe sakiraaɓe worɓe njoweeɗiɗo. Afo on te'i, maayi, ali debbo walaa ɓiɗɗo.</verse><verse id="21">Sey ɗiɗaɓo on te'i debbo on. Kanko maa o maayi, o ali debbo on walaa ɓiɗɗo. Tataɓo on maa non.</verse><verse id="22">Ɓe fuu njoweeɗiɗo ɓen ɓe te'ii debbo on, ɓe maayi, ɓe alimo walaa ɓiɗɗo. Gaɗa ɗon debbo on maa maayi.</verse><verse id="23">Too, nyalnde nde mayɓe ummotoo, debbo on wartay debbo moye nder maɓɓe? Ngam ɓe fuu njoweeɗiɗo ɓe te'iimo.”</verse><verse id="24">Sey Yeesu nootii wi'iɓe, “On mboofii ngam on andaa ko aayaaje mbi'i, nden on andaa bawɗe Allah.</verse><verse id="25">To mayɓe ummake daga mayde, walaa te'ayɗo walaa te'eteeɗo, ammaa ɓe ngartay bo malaa'ika'en Allah.</verse><verse id="26">Nden dow ummaaki mayɓe daga mayde, on jangaayi deftere Muusa dow habaru leggel goodungel hiite? Allah wi'iimo, ‘Min woni Allah mo Ibraahim, Allah mo Iciyaaku, Allah mo Yaakubu.’</verse><verse id="27">Kanko naa' o Allah mayɓe, ammaa o Allah gooduɓe yonki. On majji naa' seɗɗa!”</verse><verse id="28">Go'oto nder moodiɓɓe Attawra wari nani e ɓe ngeddootira hakkunde maɓɓe. Nde o nani Yeesu nootanakeɓe boɗɗum, sey o ƴami Yeesu, o wi'i, “Nder dookaaji ɗi Allah waɗi, ɗume ɓuri mangu?”</verse><verse id="29">Yeesu nootii wi'i, “Ɓurɗum mangu woni, ‘Yimɓe Israa'iila nanee, Allah Joomiraawo meeɗen o Joomiraawo go'oto.</verse><verse id="30">Yiɗu Allah Joomiraawo maaɗa e ɓernde maaɗa fuu, e yonki maaɗa fuu, e hakkiilo maaɗa fuu, e sembe maaɗa fuu.’</verse><verse id="31">Ɗiɗaɓum boo woni, ‘Yiɗu bandiraawo maaɗa no ngiɗirɗaa hoore maaɗa.’ Nder dookaaji ɗi Allah waɗi walaa ɓurɗum ɗi'i ɗiɗi.”</verse><verse id="32">Sey moodibbo Attawra on wi'i, “Moodibbo, a wi'ii goonga nde mbiiɗaa Allah o go'oto, walaa goɗɗo sey kanko tan.</verse><verse id="33">Neɗɗo yiɗamo e ɓernde muuɗum fuu, e faamu muuɗum fuu, e sembe muuɗum fuu, nden yiɗa bandiraawo muuɗum no yiɗiri hoore muuɗum, ɗum ɓurii marle gulanteeɗe Allah e fuu ko ɗum sakkantamo.”</verse><verse id="34">Nde Yeesu nani o nootorake faamu, sey wi'imo, “Goonga a woɗɗidaa e Laamu Allah.”
Gaɗa maajum walaa gaɗuɗo sembe ɓernde ƴamimo wongol ƴamol.</verse><verse id="35">Yeesu e ekkitina nder njayri Wuro Ceniingo, sey o ƴami, o wi'i, “Ngam ɗume moodiɓɓe Attawra e mbi'a Almasiihu o ɓiɗɗo Dawda?</verse><verse id="36">Ngam Dawda e hoore muuɗum, nder bawɗe Ruuhu Allah o wi'ii,
‘Joomiraawo wi'ii Joomiraawo am,
“Jooɗa to jungo am nyaamo,
naa mi waɗii a yaaɓii wanywanyɓe maaɗa.” ’</verse><verse id="37">Dawda e hoore muuɗum noddiriimo Joomiraawo. Too, no waɗata Almasiihu warta ɓiɗɗo Dawda?”
Yimɓe ɗuɗɓe kawrutuɓe kettindaniimo nder welwelo.</verse></chapter><chapter id="13"><verse id="1">Yeesu e wurtoyoo Wuro Ceniingo, sey go'oto nder tokkuɓemo wi'imo, “Moodibbo, raaru kaaƴe mawɗe ɗe ɗum mahiri wuro ngo'o! Raaru no maadi ndin wooɗiri.”</verse><verse id="2">Sey Yeesu wi'imo, “A yi'ii ndi'i maadi mawndi? Walaa wonde hayre aleteende dow wonde. Ɗe fuu ɗum sankitayɗe.”</verse><verse id="3">Yeesu e jooɗii dow Hocceere Nde Leɗɗe Jaytun daaraynde Wuro Ceniingo, sey Biiturus, e Yaakubu, e Yahaya, e Andiraawus ɓe njahi to maako kamɓe tan, ɓe ƴamimo ɓe mbi'i,</verse><verse id="4">“Wi'umin, ndeye fii ɗu'um waɗata? Ɗume woni ko hollata fuu fii ɗu'um ɓadake heewa?”</verse><verse id="5">Sey Yeesu wi'iɓe, “Paamee to' goɗɗo majjina'on.</verse><verse id="6">Yimɓe ɗuɗɓe noddiray ko'e maɓɓe inde am, ɓe mbi'a ‘Min woni Almasiihu,’ ɓe majjina yimɓe ɗuɗɓe.</verse><verse id="7">To on nanii habaru konuuji gaɗeteeɗi haade mooɗon, e konuuji gaɗeteeɗi ɓadaaki, to' on kulu. Doole ɗu'um waɗa, ammaa re'uki duuniyaaru e horii taw.</verse><verse id="8">Lenyol ummanto lenyol, laamu ummanto laamu. Ɗum waɗay weelo kallungo e dimbol leydi to bigeeje feere‑feere. Ɗu'um ɗum fuɗɗoode torraaji garayɗi.</verse><verse id="9">“Ammaa paamanee ko'e mooɗon. Ɓe ngaɗay'on nder juuɗe mawɓe cuuɗi do'aare, ɗum piya'on nder cuuɗi do'aare ɗin. Ngam on tokkuɓeyam ɗum yaaray'on yeeso mawɓe leydi e laamiiɓe, non wartay laawol no kokkirtonɓe habaru am.</verse><verse id="10">Ammaa ko re'irde duuniyaaru wara, doole ɗum arta wa'ajinki Habaru Belɗum nder fuu leƴƴi duuniyaaru.</verse><verse id="11">Fuu carel ngel ɗum nangi'on ɗum yaari'on yeeso laamu, to' on ngannu dow ko mbi'oton. E carel ngel Allah hokkay'on ko mbi'oton, sey mbi'onka. Ngam naa' ɗum onon metata, ammaa ɗum Ruuhu Allah.</verse><verse id="12">Neɗɗo hokkitiray sakiraawo muuɗum ɗum waramo, nyaako maa hokkitiray ɓiɗɗo muuɗum. Ɓiɓɓe ummanto danyooɓe maɓɓe, ɓe ngaɗa ɗum waraɓe.</verse><verse id="13">Koo moye wanyay'on ngam on tokkuɓeyam. Ammaa munyuɗo haa re'irde hisay.</verse><verse id="14">“Carel e wara ngel ngi'oton ‘Nefniiɗum’ gartiroojum Wuro Ceniingo ngo laaɓaa e darii to wigeere nde haanaa. Fuu jangoowo faama ma'ana maajum. E carel ngel wonɓe nder leydi Yahuudiya ndogga nattoya kocceeje.</verse><verse id="15">Gonɗo dow suudu to' jippoyoo koo natta wuro ngam hoccuki goɗɗum.</verse><verse id="16">Gonɗo to ngesa to' so''o hocca cuddaari muuɗum.</verse><verse id="17">Rewɓe gooduɓe deeɗi e musinteeɓe ɓe torroto naa' seɗɗa nder ɗen ɗon balɗe!</verse><verse id="18">Ngaɗee do'aare to' fii ɗu'um waɗa nder ndungu.</verse><verse id="19">Ngam nder ɗen ɗon balɗe ɗum waɗay torra kalluka iri ka ɗum meeɗaayi waɗuki daga carel ngel Allah tagi duuniyaaru haa jooni. Ɗum boo fuɗɗitataa ɗum waɗa iri kan ɗon torra.</verse><verse id="20">Daa Joomiraawo ustaayi ɗen ɗon balɗe, daa walaa goɗɗo kisayɗo. Ammaa ngam ɓen ɗon cuɓaaɓe maako ɓe o suɓi, o ustii balɗe ɗen.</verse><verse id="21">“E ngel ɗon carel to goɗɗo wi'ii'on, ‘Raa Almasiihu ɗo'o!’ koo boo, ‘Rammo ɗaa'e!’ to' on njaɓu.</verse><verse id="22">Ngam Almasiihu'en fewre e annabo'en fewre ɓe mburtoyto ɓe ngaɗa alaamaaji e kuuɗe kayɗiniiɗe ngam ɓe majjina yimɓe, haa e cuɓaaɓe ɓen to ɗum waɗoto.</verse><verse id="23">Ndaree, on ndeena! Mi wi'ii'on koo ɗume ko carel ngel wara.</verse><verse id="24">“Ammaa nder ɗen ɗon balɗe gaɗa kan ɗon torra kalluka, ɗum ɓalwinay naange, lewru boo hokkataa jayngol mayru.</verse><verse id="25">Koode njanoyay daga dow, nden ko woni dow fuu dimboto.</verse><verse id="26">E carel ngel ɗum yi'ay Ɓii Neɗɗo e wara nder duule. O warday e bawɗe mawɗe e teddungal.</verse><verse id="27">O liloyay malaa'ika'en maako ɓe kawrita ɓe o suɓi daga koo toye nder duuniyaaru, daga ngo'ol keerol duuniyaaru yaaki ngol ton keerol.</verse><verse id="28">“Too, ekkitee ekkitinol ngo'ol daga to lekki ibbi. To lice maaki puɗɗii wilutuki, on andi ndungu ɓadake won ɗon.</verse><verse id="29">Non maa to on ngi'ii fii ɗu'um e waɗa, too, on anday Ɓii Neɗɗo ɓadake wartoya, e mo haade dammugal.</verse><verse id="30">E mi wi'a'on goonga, jaamanu ɗu'um ɗum re'ataa naa fuu fii ɗu'um waɗii.</verse><verse id="31">Dow e ley ƴaɓɓoto, ammaa boliiɗe am ƴaɓɓataako haa abadaa.</verse><verse id="32">“Walaa anduɗo nden ɗon nyalnde koo ngel ɗon carel ngel fii ɗum ɗon waɗata. Koo malaa'ika'en wonɓe dow andaa, Ɓiɗɗo on maa andaa, sey Nyaako Mo Dow tan andi.</verse><verse id="33">Paamee, njooɗee on ciryii, ngam on andaa ko carel ngel warata.</verse><verse id="34">Ɗum bo neɗɗo gaɗuɗo yaadu. Nde o wari dilluki o ali wuro maako nder juuɗe maccuɓe maako, o hokki koo moye kuugal ngal waɗata, o wi'i deenoowo dammugal ngal o daroo e mo reena.</verse><verse id="35">Ngam non, njooɗee on ndeena ngam on andaa carel ngel joomu wuro ngon wartoyta, koo ɗum futuro, koo ɗum caka jemma, koo ɗum fajiri, koo ɗum subaka.</verse><verse id="36">To o wartii walaa anduɗo, to' o tawa on ɗaanii.</verse><verse id="37">Ko mbiimi'on, e mi wi'aka koo moye, kanjum woni njooɗee on ciryii!”</verse></chapter><chapter id="14"><verse id="1">Horii balɗe ɗiɗi ɗum waɗa Humto Sakkinki e Humto Buroodi Ɗum Walaa Ƴuufinirɗum. Mawɓe ardiiɓe diina e moodiɓɓe Attawra e ɗaɓɓita laawol no ɓe nangirta Yeesu e suuɗe ɓe mbaramo.</verse><verse id="2">Ɓe mbi'i, “Ammaa naa' ni carel Humto, ngam to' yimɓe ummina hawre.”</verse><verse id="3">Yeesu e nder gariiri Betani to wuro Siiman gooduɗo nyawu nyaamoojum laral. E mo nyaama nyamndu, sey goɗɗo debbo wari e jogii jolloyel hayre bongel ngel nebbam uroojam mbelɗam ɗam ɗum waɗiri nardi gooduɗam ceede. Sey o maɓɓitingel, o wayli nebbam ɗam dow hoore Yeesu.</verse><verse id="4">Woɓɓe gonɓe ɗon ɓe monni ɓe mbi'i hakkunde maɓɓe, “Ngam ɗume o wonni nebbam ɗa'am nihi?</verse><verse id="5">Daa ɗam sooraama, daa ɗum heɓii ceede ɓurɗe ɗe ɗum yoɓata kuwoowo hitaande go'o, ɗum hokkaɗe ɓe ngalanaa.” Ɓe kaɓani debbo on sembee.</verse><verse id="6">Ammaa Yeesu wi'iɓe, “Aleemo. Ngam ɗume ngannotonmo? Ko o waɗaniyam ɗum boɗɗum.</verse><verse id="7">Koo ndeye ɓe ngalanaa e ngondi e mooɗon, on mbaaway wallukiɓe fuu carel ngel ngiɗɗon. Ammaa min, carel e wara ngel alaymi'on.</verse><verse id="8">O'o debbo waɗii ko o waawata waɗuki. O waylanii ɓandu am nebbam ngam siryaaki uwukiyam.</verse><verse id="9">E mi wi'a'on goonga, koo toye to ɗum wa'ajini Habaru Belɗum nder duuniyaaru fuu, ɗum hokkay habaru ko debbo o'o waɗi ngam siftorkimo.”</verse><verse id="10">Sey go'oto nder tokkuɓe Yeesu sappo e ɗiɗo bi'eteeɗo Yahuuda Iskariyooti yahi to mawɓe ardiiɓe diina ngam hokkitira Yeesu nder juuɗe maɓɓe.</verse><verse id="11">Ɓe nani belɗum naa' seɗɗa nde ɓe nani non, ɓe ngaɗi alkawal hokkukimo ceede. Ngam non, Yahuuda fuɗɗi ɗaɓɓutuki laawol no hokkitirta Yeesu nder juuɗe maɓɓe.</verse><verse id="12">Nyalnde arandeere nde Humto Buroodi Ɗum Walaa Ƴuufinirɗum, nyalnde nde ɗum hirsata karooji ngam Humto Sakkinki, tokkuɓe Yeesu ƴamimo, mbi'i, “Toye ngiɗɗaa min njaha min ciryanomaa ngam nyaamen nyamndu Humto Sakkinki?”</verse><verse id="13">Sey o lili tokkuɓemo ɗiɗo, o wi'iɓe, “Nattee gariiri, on kawray e goɗɗo e mo rondii ƴoogirde ndiyam. Tokkeemo</verse><verse id="14">yaaki wuro ngo o nattata, mbi'on joomu wuro ngon, ‘Moodibbo wi'ii min ƴamumaa: Toye suudu ndu nyaamaymi nyamndu Humto Sakkinki, min e tokkuɓeyam?’</verse><verse id="15">O hollay'on suudu mawndu ndu dow mo''inaandu ciryaandu. Ciryanee'en koo ɗume ɗon ngam nyaamen nyamndu Humto Sakkinki.”</verse><verse id="16">Sey tokkuɓemo ɓen nangi laawol natti gariiri ndin ɓe tawi koo ɗume non no Yeesu wi'iɓe. Sey ɓe ciryii koo ɗume ngam Humto Sakkinki.</verse><verse id="17">Nde futuro waɗi, Yeesu e tokkuɓemo sappo e ɗiɗo ngari wuro ngon.</verse><verse id="18">E ɓe njooɗii e ɓe nyaama nyamndu, sey Yeesu wi'i, “E mi wi'a'on goonga, go'oto nder mooɗon nyamndayɗo e am hokkitirayyam.”</verse><verse id="19">Sey ɓe nganni, ɓe puɗɗi wi'ukimo go'oto‑go'oto, “Naa' ɗum min, koo?”</verse><verse id="20">Yeesu nootii, wi'i, “Ɗum go'oto nder mooɗon, onon sappo e ɗiɗo ɓe cuɓumi, nyamdayɗo e am le'al go'o.</verse><verse id="21">Ɓii Neɗɗo maayay no ɗum windiraa dow maako, ammaa kokkitirayɗomo wonii! Ɗum ɓuranaymo daa o danyaaka.”</verse><verse id="22">E ɓe nder nyaamuki nyamndu, sey Yeesu hocci buroodi yetti Allah, o sendiɗum, o hokki tokkuɓemo, o wi'i, “Njaɓeeɗum. Ɗu'um ɗum ɓandu am.”</verse><verse id="23">Ɗonmaa o hocci jardugel ndiyam inabojam, o yetti Allah, o hokkiɓeɗam, ɓe fuu ɓe njariɗam.</verse><verse id="24">Nden o wi'iɓe, “Ɗa'am kanjam woni ƴiiƴam am tabbitinayɗam alkawal Allah ndufeteeɗam ngam yimɓe ɗuɗɓe.</verse><verse id="25">E mi wi'a'on goonga, mi fuɗɗitataa mi yara ndiyam inabooje naa nyalnde nde njaraymi ngoɗɗam kesam nder Laamu Allah.”</verse><verse id="26">Sey ɓe ngimi gimol mantuki Allah, nden ɓe ndilli Hocceere Nde Leɗɗe Jaytun.</verse><verse id="27">Yeesu wi'i tokkuɓemo, “On fuu on ndoggay alonyam, ngam nder aayaare Allah wi'ii, ‘Mi waray gaynaako, nden baali ɗin cankitoto.’</verse><verse id="28">Ammaa gaɗa mi ummake daga mayde, mi artay'on yaaki Galiili.”</verse><verse id="29">Sey Biiturus wi'imo, “Koo ɓe fuu ɓe aliima, min mi alataama.”</verse><verse id="30">Yeesu wi'imo, “E mi wi'umaa goonga, hande, nder jemmaare nde'e, ko njakardi hana nde ɗiɗi, a wi'ay a andaayam nde tati.”</verse><verse id="31">Ammaa Biiturus jaɓaayi, o wi'i, “Koo ɗum wardayyam e maaɗa, mi wi'ataa mi andaama.” Horiiɓe ɓen maa mbi'i non.</verse><verse id="32">Sey ɓe njahi wigeere bi'eteende Geesamani, Yeesu wi'i tokkuɓemo, “Njooɗee ɗo'o, mi yaha mi waɗa do'aare.”</verse><verse id="33">Sey o hocci Biiturus, e Yaakubu, e Yahaya. Ɓernde maako boo teddi, o fuɗɗi wannuki naa' seɗɗa.</verse><verse id="34">O wi'iɓe, “Ɓernde am wannii naa' seɗɗa haa bo mi maayay. Njooɗee ɗo'o on ndeena.”</verse><verse id="35">Nde o yahi yeeso seɗɗa, sey o yani e leydi e mo hippii, o waɗi do'aare, o wi'i to ɗum gaɗotooɗum ɗum hoccanamo carel torra wonka yeeso maako.</verse><verse id="36">O wi'i, “Yaa Nyaako am Mo Dow, koo ɗume ɗum gaɗotooɗum to maaɗa. Taa jaɓii, ittanam jardugel torra ka'a. Fuu e non naa' ko ngiɗumi waɗetee, ammaa ko ngiɗɗaa waɗee.”</verse><verse id="37">Gaɗa ɗon o so''ii to ɓen ɗon tokkuɓemo tato, o tawi e ɓe ɗaanii, sey o wi'i Biiturus, “Biiturus, a ɗaanii? A waawataa jooɗaaki a ɗaanaaki koo carel seɗɗa?</verse><verse id="38">Njooɗee, to' on ɗaano, ngaɗee do'aare to ɗum foondii'on to' ngaɗon hakke. Ɓernde e yiɗi waɗuki ko haani, ammaa ɓandu tampii.”</verse><verse id="39">O fuɗɗiti o dilli, o waɗi do'aare, o wi'i ko o wi'unoo.</verse><verse id="40">O fuɗɗiti o so''oyii to maɓɓe, o tawi e ɓe ɗaanii, ngam e ɓe nana ɗeyngol teddungol. Ɓe ndulli ko ɓe mbi'atamo.</verse><verse id="41">O fuɗɗiti o so''ii to maɓɓe tataɓum, o wi'iɓe, “Haa jooni on ɗaanii, on ciwtoo? Ɗum heƴii non! Carel warii. Ɗum hokkitirii Ɓii Neɗɗo nder juuɗe gaɗooɓe hakke.</verse><verse id="42">Ummee ndillen! Raa on ɗon kokkitirayɗoyam e wara.”</verse><verse id="43">Yeesu e meta, sey Yahuuda, go'oto nder tokkuɓemo sappo e ɗiɗo yottii. O wardoyi e yimɓe ɗuɗɓe e ɓe njogii kaafaaje e cabbi. Mawɓe ardiiɓe diina, e moodiɓɓe Attawra, e mawɓe yimɓe liloyiɓe.</verse><verse id="44">Too, nden maa kokkitirayɗo on yaadake wi'iiɓe no hollirtaɓe Yeesu, o wi'i, “Neɗɗo mo kownaymi hownuki higaaku ɗum kanko. Nangeemo, ngaɗon taadiiɓe njogoomo boɗɗum ndillida e maako.”</verse><verse id="45">Nde Yahuuda yottii to ɓe ngoni, ɗon e ɗon o ɓaddii Yeesu, o wi'imo, “Moodibbo!” nden o hownimo hownuki higaaku.</verse><verse id="46">Sey yimɓe ɓen nangi Yeesu ɓe njogiimo boɗɗum.</verse><verse id="47">Ammaa go'oto nder tokkuɓe Yeesu dariiɗo ɗon solti kaafahi muuɗum fe''i maccuɗo Mawɗo Mawɓe Ardiiɓe Diina ittanimo nowru.</verse></chapter><chapter id="15"><verse id="1">Ilaa subaka mawɓe ardiiɓe diina, e mawɓe yimɓe, e moodiɓɓe Attawra, e fuu Kawtal Mawɓe ɓe meddi dow ko ɓe ngaɗata. Sey ɓe kaɓɓi Yeesu ɓe ndillidi e maako, ɓe tambinimo Bilaatus gomnaajo.</verse><verse id="2">Bilaatus ƴamimo, wi'i, “An woni laamiiɗo Yahuudanko'en?” Yeesu nootii, wi'imo, “Ee, a wi'iika.”</verse><verse id="3">Mawɓe ardiiɓe diina ngulloriimo fii ɗuɗɗum.</verse><verse id="4">Sey Bilaatus fuɗɗiti ƴamimo, wi'i, “Walaa ko mbi'ataa? Raa ɓe ngullorakema fii ɗuɗɗum.”</verse><verse id="5">Ammaa Yeesu ɓeydaayi nootaaki, haa ɗum hayɗini Bilaatus.</verse><verse id="6">Too, e carel Humto Sakkinki Bilaatus woowii yoofankiɓe curaaɗo go'oto mo ɓe torii.</verse><verse id="7">E woodi goɗɗo bi'eteeɗo Barabbas curaaɗo, kanko e woɓɓe curaaɓe ngam ɓe kaɓdii e laamu, ɓe ngaɗii warhoore nder hawre nden.</verse><verse id="8">Sey yimɓe ɗuɗɓe ngari ɓe torii Bilaatus waɗanaɓe ko o woowi waɗankiɓe.</verse><verse id="9">Bilaatus ƴamiɓe wi'i, “On ngiɗi mi yoofana'on Laamiiɗo Yahuudanko'en?”</verse><verse id="10">Ngam Bilaatus faamii lawliiru waɗi mawɓe ardiiɓe diina ngaɗi Yeesu nder jungo maako.</verse><verse id="11">Ammaa mawɓe ardiiɓe diina ɓen ngaɗi yimɓe mbi'a Bilaatus o yoofanaɓe Barabbas naa' Yeesu.</verse><verse id="12">Sey Bilaatus ƴamiɓe, wi'i, “Too, ko ngiɗɗon mi waɗana neɗɗo o'o mo noddirton Laamiiɗo Yahuudanko'en?”</verse><verse id="13">Ɓe fuu ɓe mbi'i sembee, “Warumo dow gaafaangal!”</verse><verse id="14">Bilaatus ƴamiɓe, wi'i, “Ngam ɗume? Ɗume ko halli o waɗi?” Ammaa ɓe ɓeydi wi'uki sembee, “Warumo dow gaafaangal!”</verse><verse id="15">Nde Bilaatus e yiɗi waɗa ko hawrutuɓe ɓen ngiɗi, o yoofaniɓe Barabbas. O waɗi ɗum fiyi Yeesu looci, nden o tambinimo sooji'en Rooma ngam ɓe mbaroyamo dow gaafaangal.</verse><verse id="16">Sooji'en ɓen ardini Yeesu yaaki laamorde gomnaajo bi'eteende “Firetooriyum.” Ɓe noddi fuu sooji'en koriiɓe ɓe kawritiɓe.</verse><verse id="17">Ɓe ɓornimo iri toggoore laamiiɓe, nden ɓe mbaali giifol gi'e, ɓe taaranimongol to hoore.</verse><verse id="18">Sey ɓe puɗɗi hownukimo, e ɓe mbi'a, “Allah reene, laamiiɗo Yahuudanko'en!”</verse><verse id="19">Ɓe ngaɗi ka piirukimo sawru to hoore. E ɓe tuttanamo joode. Ɓe ndiccii yeeso maako bo ɓe kokkaymo mangu.</verse><verse id="20">Gaɗa ɓe njukkitiimo, ɓe ɓortimo toggoore laamiiɓe nde ɓe ɓornunoomo, nden ɓe ɓornimo kolte maako. Sey ɓe mburtinimo ɓe ardinimo ngam ɓe mbaroyamo dow gaafaangal.</verse></chapter><chapter id="16"/></book><book id="42" name="Luka" shortname="luk"><chapter id="NaN"/><chapter id="1"><verse id="1">Yaa Tiyoofilus mawɗo,
Yimɓe ɗuɗɓe fuɗɗii winduki habaru dow ko Yeesu waɗi nder amin.</verse><verse id="2">Ɓe mbindi habaru ɗum nanɗen daga konduɗe giiɓe ko waɗi e gite maɓɓe, andinooɓe Wolde Allah.</verse><verse id="3">Ngam non, min maa ɗum wooɗaniiyam mi ɗaɓɓita koo ɗume e seese‑seese daga fuɗɗuki maajum, mi windanmaa koo ɗume no woni,</verse><verse id="4">ngam andaa goonga dow koo ɗume ko ɗum ekkitinmaa.</verse><verse id="5">Nder carel ngel Hirudus laamiiɗo leydi Yahuudiya laamotoo, e woodi ardiiɗo diina bi'eteeɗo Jakaariya, e mo nder ardiiɓe diina daga lenyol Abija. Debbo maako Alisabatu ƴiwoyii daga lenyol Haruuna, waato ardiiɓe diina.</verse><verse id="6">Ɓe fuu ɗiɗo ɓe njooɗake jonde wooɗunde yeeso Allah, e ɓe ngaɗa koo ɗume ko Joomiraawo wi'i yimɓe ngaɗa.</verse><verse id="7">Ammaa ɓe ngalaa ɓiɓɓe, ngam Alisabatu o danyataa, kadimaa ɓe fuu ɗiɗo ɓe nawyii.</verse><verse id="8">Wonde nyalnde Jakaariya e huwa yeeso Allah nder Wuro Ceniingo e ɓe o huudata.</verse><verse id="9">Ɗum suɓiimo, no ardiiɓe diina mboowi waɗuki, ngam o natta nder Suudu Joomiraawo o wula urde welnde ngam Joomiraawo.</verse><verse id="10">Nde carel wuluki urde welnde waɗi, moɓgal fuu e dari yaasi e ɓe ngaɗa do'aare.</verse><verse id="11">Sey malaa'ikaajo Joomiraawo wangi to maako e darii wuttudu nyaamo to ɗum wulata urde welnde.</verse><verse id="12">Nde Jakaariya yi'imo, ɓernde muuɗum taƴi, kulol nangimo.</verse><verse id="13">Ammaa malaa'ikaajo on wi'imo, “Taa' hulu Jakaariya, Joomiraawo nanii do'aare maaɗa. Debbo maaɗa Alisabatu danyante ɓiɗɗo gorko, nden a hokkaymo inde Yahaya.</verse><verse id="14">Ɓiɗɗo on waɗete nanaa belɗum ɗuɗɗum, ɗuɗɓe maa nanay belɗum ngam danyeeki maako,</verse><verse id="15">ngam o wartay mawɗo yeeso Joomiraawo. O yarataa ndiyam inabojam koo njaru gaylitayngu hoore, nden o heeway Ruuhu Allah daga e mo nder reedu maduujo maako.</verse><verse id="16">O wartiray ɓiɓɓe Israa'iila ɗuɗɓe to Allah Joomiraawo maɓɓe.</verse><verse id="17">O artay Almasiihu warki nder bawɗe Ruuhu Allah ɗe Annabi Iliya heɓunoo, o siryootiray danyooɓe e ɓiɓɓe maɓɓe. O waylitay caliiɓe ɗatal Joomiraawo to ɗatal gooduɓe goonga. O waɗay yimɓe ciryoo ngam garol Joomiraawo.”</verse><verse id="18">Jakaariya ƴami malaa'ikaajo on wi'i, “Noye andiraymi ko mbiiɗaa ɗum goonga? Min, mi nawyii, debbo am boo duuɓi muuɗum ɗuuɗii.”</verse><verse id="19">Malaa'ikaajo on wi'imo, “Min woni Jibiriilu darotooɗo yeeso Allah, mi liloyaa to maaɗa ngam mi hokkumaa Habaru Belɗum ɗu'um.</verse><verse id="20">Ammaa jooni a waawataa metuki naa nyalnde nde fii ɗu'um waɗi, ngam a jaɓaayi haala am tabbitayka to carel maaka warii.”</verse><verse id="21">E carel ngel yimɓe e keɗii Jakaariya yaasi, ɓe kayɗinii ko waɗi o neeɓiri non nder Suudu Joomiraawo.</verse><verse id="22">Nde o wurtoyii, o waawaayi metankiɓe. Ɓe faami o yi'i wahayu nder Suudu Joomiraawo. O waɗi ka metirankiɓe juuɗe, ammaa non o jooɗorii o metataa.</verse><verse id="23">Nde o heenyi balɗe kuugal maako, o so''ii wuro maako.</verse><verse id="24">Gaɗa fii ɗu'um waɗii, debbo maako Alisabatu heɓi reedu, waɗi lebbi jowi o wurtaaki daga nder wuro. O wi'i,</verse><verse id="25">“Joomiraawo waɗaniiyam ɗu'um. Nder balɗe ɗe'e, o ittaniiyam semteende am hakkunde yimɓe.”</verse><verse id="26">Nder lewru joweego'ooru gaɗa Alisabatu heɓii reedu, Allah lili malaa'ikaajo Jibiriilu to gariiri bi'eteendi Najarat ngondi nder leydi Galiili.</verse><verse id="27">Malaa'ikaajo on yahi to surbaajo bi'eteeɗo Maryaama gaɗanaaɗo alkawal teegal e bi'eteeɗo Yusufu, daga lenyol Dawda. Maryaama on andaa gorko.</verse><verse id="28">Malaa'ikaajo on wi'imo, “E mi silminoo, barkiɗinaaɗo Joomiraawo! Joomiraawo e wondi e maaɗa!”</verse><verse id="29">Haala kan wannii Maryaama ko ɗuuɗi. O wi'i nder ɓernde maako, “Min, mi moye o'o mettirantayam nihi?”</verse><verse id="30">Ammaa malaa'ikaajo on wi'imo, “Taa' hulu, Maryaama, Allah suɓii barkiɗinmaa.</verse><verse id="31">A heɓay reedu, a danyay ɓiɗɗo gorko, nden a nodday inde maako Yeesu.</verse><verse id="32">O wartay mawɗo, ɗum noddaymo Ɓiɗɗo Allah Joomu Mangu. Allah Joomiraawo hokkaymo jooɗorgal laamu maama maako Dawda.</verse><verse id="33">O laamoto dow ɓiɓɓe Israa'iila haa abadaa. Laamu maako re'ataa.”</verse><verse id="34">Maryaama wi'i malaa'ikaajo on, “Noye ɗum waɗortoo? Mi andaa gorko sam.”</verse><verse id="35">Malaa'ikaajo on wi'imo, “Ruuhu Allah jippoyto dow maaɗa, bawɗe Allah Joomu Mangu suddete bo ɗowdi. Ngam non, danyeteeɗo on ɗum noddiraymo ‘Ɓiɗɗo Allah, Ceniiɗo.’</verse><verse id="36">Raa, Alisabatu bandiraawo maaɗa heɓii reedu nder nayewu muuɗum, o danyay ɓiɗɗo gorko. Kanko mo yimɓe mbi'ata o danyataa, jooni e mo woodi reedu ndu lebbi joweego'o.</verse><verse id="37">Ngam walaa ko salorta Allah.”</verse><verse id="38">Nden Maryaama wi'i, “Mi korɗo Joomiraawo, ɗum wartanayam non no mbiiɗaa.” Sey malaa'ikaajo on dilli alimo.</verse><verse id="39">Nder balɗe ɗen, Maryaama ummii nder yawɗaare yahi gariiri ngondi nder kocceeje leydi Yahuudiya.</verse><verse id="40">O natti wuro Jakaariya, o howni Alisabatu.</verse><verse id="41">Carel ko Alisabatu nani kownol Maryaama, ɓiɗɗo gonɗo nder reedu maako diwi ngam belɗum, Alisabatu boo hebbinaa Ruuhu Allah.</verse><verse id="42">O noddi Maryaama e sembe, o wi'i, “A barkiɗinaaɗo nder rewɓe! Ɓiɗɗo mo caawuɗaa o barkiɗinaaɗo.</verse><verse id="43">Min, mi moye nde inna Almasiihu warata to am?</verse><verse id="44">Nde nanumi kownol maaɗa, ɓiɗɗo gonɗo nder reedu am diwii ngam belɗum.</verse><verse id="45">A barkiɗinaaɗo ngam a jaɓii ko Joomiraawo waɗanmaa alkawal ɗum heeway.”</verse><verse id="46">Nden Maryaama wi'i,
“E mi manta Joomiraawo e ɓernde am fuu.</verse><verse id="47">E mi nana belɗum ɗuɗɗum nder ɓernde am ngam Allah, Kisnoowoyam,</verse><verse id="48">ngam o yurminaniiyam, min, korɗo maako, lestinɗo hoore.
Daga jooni yimɓe duuniyaaru fuu noddirayyam barkiɗinaaɗo,</verse><verse id="49">ngam Allah Baawuɗo waɗaniiyam fii mawɗum ɗuɗɗum,
o ceniiɗo.</verse><verse id="50">Jurumɗum maako jooɗoto dow kulooɓemo haa abadaa.</verse><verse id="51">E mo waɗa fii mawɗum e jungo maako sembingo,
e mo sankita mawninɓe ko'e maɓɓe e ko ɓe mantortoo nder ɓerɗe maɓɓe.</verse><verse id="52">E mo itta laamiiɓe dow laamu maɓɓe,
ammaa e mo mawnina lesnuɓe ko'e maɓɓe.</verse></chapter><chapter id="2"><verse id="1">Carel ko Yahaya Gaɗoowo Baptisma danyaa, Mawɗo Laamiiɓe leyɗe Rooma bi'eteeɗo Kaysar Agustus wi'i wonɓe nder laamu Rooma fuu ɗum winda inɗe maɓɓe.</verse><verse id="2">Kanki woni winduki arandehi ki ɗum waɗi carel ko Kiriiniyus woni gomnaajo leydi Siiriya.</verse><verse id="3">Koo moye yahi to lenyol muuɗum ƴiwoyi ngam ɗum winda inde muuɗum.</verse><verse id="4">Sey Yusufu maa ummii daga gariiri Najarat nder leydi Galiili. O yahi gariiri to Dawda danyaa bi'eteendi Baytalaami ngondi nder leydi Yahuudiya, ngam kanko daga lenyol Dawda.</verse><verse id="5">O yahu ton ngam ɗum winda inde maako, kanko e Maryaama, mo ɗum waɗanimo alkawal teegal. Maryaama on e woodi reedu.</verse><verse id="6">E ɓe nder Baytalaami, sey carel danyngol maako waɗi.</verse><verse id="7">Sey o danyi ɓiɗɗo gorko, afo maako, o saawimo nder wudere wooɗunde, o fukkinimo nder to ɗum waɗanta marle nyamndu, ngam walaa njayri nder suudu hoɓɓe.</verse><verse id="8">E woodi woynaaɓe haade ɗon e ɓe mbaala yaasi, e ɓe ndeena marle maɓɓe jemma.</verse><verse id="9">Sey malaa'ikaajo Joomiraawo wanganiɓe nder teddungal Joomiraawo, kulol nangiɓe.</verse><verse id="10">Ammaa malaa'ikaajo on wi'iɓe, “To' on kulu! Mi waddanii'on habaru ɓurɗum welki ngam koo moye.</verse><verse id="11">Hande nder gariiri Dawda ɗum danyanii'on kisnoowo, kanko woni Almasiihu, Joomiraawo.</verse><verse id="12">Raa no keɓtirtonmo, on taway ɓingel e saawaa nder wudere, nden e ngel fukkinaa nder to ɗum waɗanta marle nyamndu.”</verse><verse id="13">Ɗon e ɗon sey woɓɓe malaa'ika'en ɗuɗɓe wangi haade malaa'ikaajo on, e ɓe mawnina mangu Allah, e ɓe mbi'a,</verse><verse id="14">“En mawnin Allah Mo Dow,
jam jooɗoo nder duuniyaaru e dow yimɓe ɓe o nanata belɗum maɓɓe.”</verse><verse id="15">Nde malaa'ika'en ɓen co''ii dow, sey woynaaɓe ɓen ngaɗi ka medduki, e ɓe mbi'a, “En njahu Baytalaami ngi'en fii ɗu'um ɗum Joomiraawo wi'i'en.”</verse><verse id="16">Sey ɓe njawɗii, ɓe njahi, ɓe tawi Maryaama e Yusufu e ɓingel ngel e ngel fukkii nder to ɗum waɗanta marle nyamndu.</verse><verse id="17">Nde ɓe ngi'ingel, ɓe ndilli, ɓe mbi'i yimɓe ko malaa'ikaajo wi'iɓe dow maagel.</verse><verse id="18">Ko woynaaɓe ɓen mbi'i kayɗinii koo moye nanɗo.</verse><verse id="19">Ammaa Maryaama boo e jogii ko nani fuu nder ɓernde muuɗum, o waɗi ka nyumuki dow maajum.</verse><verse id="20">Sey woynaaɓe ɓen co''ii, e ɓe mawnina Allah, e ɓe mantamo ngam koo ɗume ko ɓe nani e ko ɓe ngi'i, non no ɗum wi'iriɓe.</verse><verse id="21">Nde ɓingel ngel waɗi balɗe joweetati, ɗum naadimo ɗum hokkimo inde Yeesu, inde nde malaa'ikaajo hokkimo ko ɗum waɗa reedu maako.</verse><verse id="22">Gaɗa balɗe lootaaki maɓɓe heenyi no Annabi Muusa wi'i nder Attawra ɓe ngaɗa to ɓe ndanyii, Yusufu e Maryaama njaari Yeesu Urucaliima yeeso Joomiraawo.</verse><verse id="23">Non ɗum windiraa nder Attawra, “Koo moye gorko afo, Joomiraawo jeyimo.”</verse><verse id="24">Ɓe cakkani Allah no ɗum windiraa nder Attawra, “pooli ɗiɗi koo boo tattabarahoy ɗiɗoy.”</verse><verse id="25">E carel ngel e woodi goɗɗo neɗɗo nder Urucaliima bi'eteeɗo Saaminu, aadiliijo, kuloowo Allah. O haaɓii o yi'a garol Almasiihu ngam hisna yimɓe Israa'iila. Ruuhu Allah e wondi e maako,</verse><verse id="26">holliimo o maayataa naa o yi'ii Almasiihu Joomiraawo.</verse><verse id="27">Ruuhu Allah yaarimo nder Wuro Ceniingo. Sey Maryaama e Yusufu ngaddoyi Yeesu nder wuro ngon ngam waɗankimo ko Attawra wi'i.</verse><verse id="28">Saaminu jaɓi ɓingel ngel nder juuɗe muuɗum, nden manti Allah, wi'i,</verse><verse id="29">“Yaa Joomiraawo, a hebbinii alkawal maaɗa.
Jooni alu maccuɗo maaɗa dilla jam.</verse><verse id="30">Ngam gite am ngi'ii kisnoowo mo liloyɗaa,</verse><verse id="31">mo ciryaniɗaa lenyi fuu.</verse><verse id="32">O wartay bo jayngol, o hollay lenyi duuniyaaru laawol maaɗa,
o waɗay yimɓe maaɗa Yahuudanko'en keɓa mangu.”</verse><verse id="33">Nyaako ɓingel ngel e maduujo maagel ɓe kayɗini e ko ɗum wi'i dow maagel.</verse><verse id="34">Sey Saaminu barkiɗiniɓe, nden o wi'i Maryaama, maduujo Yeesu, “Ɓingel nge'el wartay ɗatal yanuki ɗuɗɓe e ummaaki ɗuɗɓe nder leydi Israa'iila. Ngel wartay anditirɗum daga Allah ɗum yimɓe ɗuɗɓe nganyata.</verse><verse id="35">Ɓiɗɗo o'o wanginay nyumooji yimɓe cuuɗiiɗi. An maa, ɓernde maaɗa naaway bono kaafahi tufinde.”</verse><verse id="36">Ɗonmaa e woodi annabiijo debbo bi'eteeɗo Hannatu ɓii Faanuwel, ƴiwoyɗo daga lenyol Aaciru. Debbo on o nayeejo, o jooɗodake e gorko maako duuɓi joweeɗiɗi, nden gorko on maayii.</verse><verse id="37">Gaɗa goriiko maayi, o jooɗii o te'aaka haa duuɓi maako ngaɗi 84. Koo ndeye e mo yaha Wuro Ceniingo e mo mawnina Allah, e mo suumoo, e mo waɗa do'aare jemma e nyalawma.</verse><verse id="38">E carel ngel, o waroyi to maɓɓe, o yetti Allah, o yahi to kaaɓuɓe yi'uki carel ko Allah rimɗinta Urucaliima, o hokkiɓe habaru dow ɓingel ngel.</verse></chapter><chapter id="3"><verse id="1">Mawɗo Laamiiɓe leyɗe Rooma bi'eteeɗo Kaysar Tibaariya e woodi duuɓi sappo e jowi dow laamu, e carel ngel Buntus Bilaatus woni gomnaajo leydi Yahuudiya. Hirudus boo e laamii leydi Galiili, mawniiko Filibus boo e laamii leydi Ituuriya e Tarakuniitas, nden Lisaaniyas e laamii leydi Abiiliya.</verse><verse id="2">Hanaana e Kayaafa boo ngoni Mawɓe Mawɓe Ardiiɓe Diina. E carel ngel Wolde Allah warani Yahaya, ɓiɗɗo Jakaariya, nder ladde.</verse><verse id="3">Ngam non, Yahaya yahi bigeeje gonɗe haade Caangol Urdun fuu, e mo wa'ajina, e mo wi'a, “Tuubee, ɗum waɗana'on baptisma, nden Allah yaafanto'on hakkeeji mooɗon.”</verse><verse id="4">No ɗum windiraa nder deftere Annabi Icaaya dow Yahaya,
“Goɗɗo e nodda nder ladde e wi'a,
‘Mo''inee ɗatal Joomiraawo,
portee laawol ngam garol maako.</verse><verse id="5">Pogooji fuu ɗi kebbinteeɗi,
kocceeje e ƴoole fuu ɗe nameteeɗe.
Ɗate guuriiɗe ɗe dartinteeɗe, ɗate bonniiɗe ɗe mo''inteeɗe.</verse><verse id="6">Yimɓe duuniyaaru fuu ɓe ngi'ay kisndam Allah.’ ”</verse><verse id="7">Yimɓe ɗuɗɓe ngaroyi to Yahaya ngam o waɗanaɓe baptisma. O wi'iɓe, “Onon ɓiɓɓe boole! Moye wi'i'on ndoggon bone garayɗum?</verse><verse id="8">Ngaɗee ko hollata on alii hakkeeji mooɗon. To' on mbi'u nder ɓerɗe mooɗon, ‘Minon, min ɓiɓɓe Annabi Ibraahim.’ Ngam e mi wi'a'on, Allah waaway umminanki Annabi Ibraahim ɓiɓɓe daga nder kaaƴe ɗe'e.</verse><verse id="9">Koo jooni fe''irde ƴeftaama ngam fe''a leɗɗe daga ɗaɗi maaje. Lekki fuu ki rimataa ɓikkoy mboɗkoy, ɗum fe''ayki ɗum faɗɗaki nder hiite.”</verse><verse id="10">Yimɓe mbi'imo, “Ko haani min ngaɗa?”</verse><verse id="11">Yahaya wi'iɓe, “Gooduɗo toggooje ɗiɗi fuu hokka mo walanaa go'o, nden gooduɗo nyamndu fuu hokkora mo walanaa.”</verse><verse id="12">Jaɓooɓe ceede leydi maa ngari ngam ɓe ngaɗanee baptisma, ɓe mbi'imo, “Moodibbo, ko haani min ngaɗa?”</verse><verse id="13">O wi'iɓe, “To' on njaɓu ko ɓuri no ɗum wi'i'on njaɓon.”</verse><verse id="14">Woɓɓe sooji'en ƴamimo mbi'i, “Minon maa, ko haani min ngaɗa?”
O wi'iɓe, “To' on teetan yimɓe ceede e sembe, to' on mbi'u yimɓe ngaɗii ko ɓe ngaɗaayi ngam njaɓanonɓe ceede. Munyee dow ko ɗum yoɓata'on.”</verse><verse id="15">Yimɓe kaaɓii ngi'a Almasiihu. Koo moye nder maɓɓe e nyuma nder ɓernɗe muuɗum koo Yahaya woni Almasiihu.</verse><verse id="16">Yahaya wi'iɓe, “E mi waɗirana'on baptisma e ndiyam, ammaa ɓurɗoyam mangu e wara. Mi fotaayi fittuki lokkulli paɗe maako. O waɗiranay'on baptisma e Ruuhu Allah e hiite.</verse><verse id="17">E mo jogii besirɗum gawri maako ngam senduki gawri e nyaande. O hawritay gawri ndin, o waɗandi nder resirde gawri maako, ammaa o wula nyaande nden nder hiite nge waatataa.”</verse><verse id="18">Non Yahaya waggini yimɓe e boliiɗe ɗuɗɗe, o andiniiɓe Habaru Belɗum.</verse><verse id="19">Nden o haɓani Hirudus laamiiɗo leydi ngam te'i debbo mawniraawo muuɗum bi'eteeɗo Hiruudiya, kadimaa ngam kuuɗe kalluɗe fuu ɗe o waɗi.</verse><verse id="20">Sey o ɓeydi waɗuki ko ɓuri non, o waɗi ɗum maɓɓi Yahaya nder suudu cural.</verse><verse id="21">Nde yimɓe fuu ngaɗanaa baptisma, Yeesu maa waɗanaa baptisma. E mo nder waɗuki do'aare, sey dammugal dow maɓɓitii.</verse><verse id="22">Ruuhu Allah jippoyii dow maako e ɓandu bo foondu. Hononde ƴiwoyi daga dow wi'i, “An woni Ɓiɗɗo am, mo ngiɗumi. E mi nana belɗum maaɗa.”</verse><verse id="23">Ko Yeesu fuɗɗi kuugal muuɗum, o ɓadake duuɓi 30. Yimɓe e nyuma Yeesu ɗum ɓiɗɗo Yusufu. Yusufu ɓiɗɗo Heeli,</verse><verse id="24">Heeli ɓiɗɗo Matat, Matat ɓiɗɗo Leewi, Leewi ɓiɗɗo Malki, Malki ɓiɗɗo Yanna, Yanna ɓiɗɗo Yusufu,</verse><verse id="25">Yusufu ɓiɗɗo Mataatiya, Mataatiya ɓiɗɗo Amos, Amos ɓiɗɗo Naahum, Naahum ɓiɗɗo Ajaliya, Ajaliya ɓiɗɗo Najaya,</verse><verse id="26">Najaya ɓiɗɗo Ma'ata, Ma'ata ɓiɗɗo Mataatiya, Mataatiya ɓiɗɗo Cimeeya, Cimeeya ɓiɗɗo Joosek, Joosek ɓiɗɗo Yahuuda,</verse><verse id="27">Yahuuda ɓiɗɗo Yowaanan, Yowaanan ɓiɗɗo Refaya, Refaya ɓiɗɗo Jaruubabel, Jaruubabel ɓiɗɗo Ceyaltiyal, Ceyaltiyal ɓiɗɗo Neeri,</verse><verse id="28">Neeri ɓiɗɗo Malki, Malki ɓiɗɗo Addi, Addi ɓiɗɗo Kosma, Kosma ɓiɗɗo Almadama, Almadama ɓiɗɗo Er,</verse><verse id="29">Er ɓiɗɗo Joocuwa, Joocuwa ɓiɗɗo Eliyeeja, Eliyeeja ɓiɗɗo Yorim, Yorim ɓiɗɗo Matat, Matat ɓiɗɗo Leewi,</verse><verse id="30">Leewi ɓiɗɗo Saaminu, Saaminu ɓiɗɗo Yahuuda, Yahuuda ɓiɗɗo Yusufu, Yusufu ɓiɗɗo Yonana, Yonana ɓiɗɗo Eliyaakim,</verse><verse id="31">Eliyaakim ɓiɗɗo Malaya, Malaya ɓiɗɗo Maynana, Maynana ɓiɗɗo Mataata, Mataata ɓiɗɗo Naatan, Naatan ɓiɗɗo Dawda,</verse><verse id="32">Dawda ɓiɗɗo Jeesi, Jeesi ɓiɗɗo Obida, Obida ɓiɗɗo Bo'aaja, Bo'aaja ɓiɗɗo Salmon, Salmon ɓiɗɗo Naacon,</verse><verse id="33">Naacon ɓiɗɗo Amiinadab, Amiinadab ɓiɗɗo Aram, Aram ɓiɗɗo Heseruuna, Heseruuna ɓiɗɗo Feresa, Feresa ɓiɗɗo Yahuuda,</verse><verse id="34">Yahuuda ɓiɗɗo Yaakubu, Yaakubu ɓiɗɗo Iciyaaku, Iciyaaku ɓiɗɗo Ibraahim, Ibraahim ɓiɗɗo Teera, Teera ɓiɗɗo Naaho,</verse><verse id="35">Naaho ɓiɗɗo Serug, Serug ɓiɗɗo Reyu, Reyu ɓiɗɗo Feele, Feele ɓiɗɗo Eber, Eber ɓiɗɗo Ceela,</verse><verse id="36">Ceela ɓiɗɗo Kenan, Kenan ɓiɗɗo Arfakacaadi, Arfakacaadi ɓiɗɗo Cem, Cem ɓiɗɗo Nuhu, Nuhu ɓiɗɗo Lamek,</verse><verse id="37">Lamek ɓiɗɗo Metusela, Metusela ɓiɗɗo Enok, Enok ɓiɗɗo Yared, Yared ɓiɗɗo Mahaalalel, Mahaalalel ɓiɗɗo Kenan,</verse><verse id="38">Kenan ɓiɗɗo Enoc, Enoc ɓiɗɗo Ciitu, Ciitu ɓiɗɗo Aadamu, Aadamu mo Allah.</verse></chapter><chapter id="4"><verse id="1">Yeesu ƴiwoyi daga Caangol Urdun e heewi Ruuhu Allah. Sey Ruuhu Allah yaarimo nder ladde.</verse><verse id="2">Ton o waɗi balɗe 40 Ceyɗan e foondamo, o nyaamaayi goɗɗum nder balɗe ɗen. Nden gaɗa maaje, weelo nangimo.</verse><verse id="3">Ceyɗan wi'imo, “To an woni Ɓiɗɗo Allah, wi'u nde'e hayre warta buroodi.”</verse><verse id="4">Yeesu nootii wi'imo, “Aayaare wi'ii, ‘Naa' e nyamndu tan neɗɗo marortoo.’ ”</verse><verse id="5">Sey Ceyɗan yaarimo wonde wigeere townde, bo maƴƴuki hollimo leyɗe duuniyaaru fuu.</verse><verse id="6">Nden Ceyɗan wi'imo, “Mi hokkete laamu e mangu dow leyɗe ɗe'e fuu, ngam ɗum hokkiiyamɗe. Mi waaway hokkukiɗe koo moye mo ngiɗumi.</verse><verse id="7">Ngam non, taa mawniniiyam, ɗu'um fuu ɗum wartay ɗum maaɗa.”</verse><verse id="8">Yeesu wi'imo, “Aayaare wi'ii,
‘Mawnin Allah Joomiraawo maaɗa, kanko tan mawnintaa.’ ”</verse><verse id="9">Sey Ceyɗan yaarimo Urucaliima, darnimo ton dow hoore Wuro Ceniingo, wi'imo, “To an woni Ɓiɗɗo Allah, diwu daga ɗo'o,</verse><verse id="10">ngam aayaare wi'ii, ‘Allah wi'ay malaa'ika'en muuɗum mballumaa boɗɗum.</verse><verse id="11">Ɓe taɓɓete nder juuɗe maɓɓe, ngam to' nawnaa koyɗe maaɗa dow hayre.’ ”</verse><verse id="12">Yeesu wi'imo, “Aayaare wi'i, ‘Taa' foondu Allah Joomiraawo maaɗa.’ ”</verse><verse id="13">Nde Ceyɗan heenyi foonduki Yeesu fuu, sey o alimo yaaki wongel carel.</verse><verse id="14">Sey Yeesu so''ii leydi Galiili nder bawɗe Ruuhu Allah. Habaru maako sankitii nder leydi ndin.</verse><verse id="15">O fuɗɗi ekkitinki nder cuuɗi do'aare maɓɓe, koo moye mantimo.</verse><verse id="16">Yeesu yahi Najarat, gariiri to mawni. Nyalnde Siwtaare, o natti suudu do'aare no o woowi waɗuki. Sey o ummii o darii ngam o janga Deftere Ceniinde.</verse><verse id="17">Ɗum hokkimo deftere Annabi Icaaya, o maɓɓitinde, o jangi aayaaje bi'uɗe,</verse><verse id="18">“Ruuhu Joomiraawo e dow am,
ngam o suɓiiyam mi hokka ɓe ngalanaa Habaru Belɗum.
O liliiyam mi wadda habaru yoofuki maccuɓe,
mi wumtina wumɓe,
mi waɗa ɗum ala torreteeɓe ndilla,</verse><verse id="19">Mi wa'ajinana duuniyaaru wiiki hitaande nde Joomiraawo hisnata yimɓe muuɗum waroyi.”</verse><verse id="20">Sey o maɓɓi deftere nden, o hokkitinde ballitoowo o jooɗii. Koo moye gonɗo nder suudu do'aare ndun sutiimo.</verse><verse id="21">Sey Yeesu wi'iɓe, “Ɗe'e aayaaje ɗe nanɗon, hande ɗe keewii.”</verse><verse id="22">Koo moye e wi'a boɗɗum dow maako. Boliiɗe boɗɗe burtiiɗe nder honduko maako hayɗiniiɓe. Ɓe mbi'i, “Naa' o'o woni ɓiɗɗo Yusufu?”</verse><verse id="23">O wi'iɓe, “Walaa seko on mbi'ayyam haala ka'a, ‘Nyawndoowo, yamɗin hoore maaɗa! Ko min nani a waɗii nder Kafarnahum, waɗu ɗum ɗo'o nder gariiri maaɗa.’ ”</verse><verse id="24">Kadimaa o wi'iɓe, “Goonga, e mi wi'a'on, walaa annabiijo jaɓeteeɗo to gariiri muuɗum.</verse><verse id="25">E mi wi'a'on goonga, e carel Annabi Iliya e woodi rewɓe ɗuɗɓe nder leydi Israa'iila ɓe worɓe mu''en maayi. E carel ngel, ɗum waɗi duuɓi tati e lebbi joweego'o ndiyam toɓaayi, nden ɗum waɗi weelo kallungo nder leydi ndin fuu.</verse><verse id="26">Ammaa Annabi Iliya liloyaaka to koo moye maɓɓe, sey to goɗɗo debbo naa' Yahuudankeejo mo gorko muuɗum maayi, gonɗo gariiri Jarifat nder leydi Sidon.</verse><verse id="27">Kadimaa e woodi gooduɓe nyawu nyaamoojum laral ɗuɗɓe nder Israa'iila e carel Annabi Iliica, ammaa walaa jamɗinaaɗo nder maɓɓe sey Na'aman neɗɗo leydi Siiriya, naa' o Yahuudankeejo.”</verse><verse id="28">Nde yimɓe wonɓe nder suudu do'aare ndun nani non, ɓe fuu ɓerɗe maɓɓe metti.</verse><verse id="29">Ɓe ummii, ɓe ndiiwimo daga nder gariiri, nden ɓe njaarimo dow ƴolde to gariiri maɓɓe woni, ngam ɓe tuuroyoomo ley,</verse><verse id="30">ammaa o tokki hakkunde maɓɓe, o dilli.</verse><verse id="31">Sey Yeesu yahi gariiri Kafarnahum nder leydi Galiili, e mo ekkitinaɓe nder suudu do'aare Nyalnde Siwtaare.</verse><verse id="32">Ɓe kayɗini e ekkitinol maako, ngam boliiɗe maako e woodi bawɗe.</verse><verse id="33">E woodi gooduɗo ginnol nder suudu do'aare ndun, o wulli sembee, o wi'i,</verse><verse id="34">“Wayyoo! Ko wannumaa e amin, Yeesu Najarankeejo? A waroyi ngam kalkaamin? E mi andi an a moye. An woni Ceniiɗo Allah!”</verse><verse id="35">Yeesu haɓaningol wi'i, “De''utu! Wurta nder maako!” Sey ginnol ngol do''i neɗɗo on yeeso maɓɓe, ngol wurtii ngol nawnaayimo.</verse><verse id="36">Ɓe fuu ɓe kayɗini, ɓe ngaɗi ka metuki hakkunde maɓɓe, e ɓe mbi'a, “Iri ɗeye boliiɗe ngoni ɗo'o? Ngam e mo metana ginni nder laamu e bawɗe, e ɗi mburtoo.”</verse><verse id="37">Nden habaru Yeesu sankitii nder leydi ndin.</verse><verse id="38">Gaɗa Yeesu alii suudu do'aare, dillii wuro Siiman. Esiraawo Biiturus debbo jonte kalluɗe e torramo, ɓe torii Yeesu yamɗitinamo.</verse><verse id="39">O wari to nyawɗo on, o haɓani jonte ɗen, sey ɗe njoofimo. Ɗon e ɗon nyawɗo on ummii, fuɗɗi waddankiɓe nyamndu.</verse></chapter><chapter id="5"><verse id="1">Wonde nyalnde Yeesu e darii daande Mbeela Janisarat, yimɓe e piliimo e nana Wolde Allah.</verse><verse id="2">O yi'i komiije ɗiɗi e ɗe ndesii daande ndiyam. Nangooɓe liƴƴi mburtii nder maaje, e ɓe laɓɓina nangirɗum liƴƴi maɓɓe.</verse><verse id="3">O natti komiwal Siiman, o torii Siiman dirdinangal seɗɗa nder ndiyam. O jooɗii nder maagal, e mo ekkitina yimɓe.</verse><verse id="4">Nde o heenyi ko o wi'ata, o wi'i Siiman, “Turta komiwal ngal yaaki ton to luggi, ngaɗaa nangirɗum liƴƴi maaɗa nder ndiyam ngam nanguki liƴƴi.”</verse><verse id="5">Siiman Biiturus wi'i, “Moodibbo, min kuwii jemmaare fuu, min nangaayi goɗɗum. Ammaa daga a wi'i non, mi waɗay nangirɗum liƴƴi nder ndiyam.”</verse><verse id="6">Nde ɓe ngaɗi non, ɓe nangi liƴƴi ɗuɗɗi haa nangirɗum ɗum fuɗɗi seekuki.</verse><verse id="7">Sey ɓe noddiri higooɓe maɓɓe juuɗe, wonɓe nder wongal komiwal, ngam ɓe ngara ɓe mballaɓe. Ɓe ngari, ɓe kebbini komiije ɗen ɗe fuu ɗiɗi e liƴƴi naaki ɗe fuɗɗi mutuki nder ndiyam.</verse><verse id="8">Nde Siiman yi'i non, o diccii yeeso Yeesu, o wi'i, “Moodibbo, woɗɗitayam, mi neɗɗo gooduɗo hakke!”</verse><verse id="9">Siiman wi'i non ngam kanko e gonduɓe e maako ɓe kayɗinii e liƴƴi ɗuɗɗi ɗi ɓe nangi.</verse><verse id="10">Yaakubu e Yahaya, ɓiɓɓe Jabadi, higooɓe kuugal Siiman, kamɓe maa ɓe kayɗinii. Yeesu wi'i Siiman, “Taa' hulu! Daga jooni a wadday yimɓe to am.”</verse><verse id="11">Ɓe mburtini komiije maɓɓe daga nder ndiyam, ɓe ali koo ɗume, ɓe tokki Yeesu.</verse><verse id="12">Wonde nyalnde Yeesu e nder wondi gariiri, goɗɗo waroyi gooduɗo nyawu nyaamoojum laral fuu ɓandu maako. Nde o yi'i Yeesu, o diccii, o torii Yeesu, o wi'i, “Moodibbo, taa jaɓii, a waaway njamɗitinaayam.”</verse><verse id="13">Sey Yeesu forti jungo muuɗum, meemimo, wi'i, “Mi jaɓii. Yamɗutu!” Ɗon e ɗon o yamɗiti, nyawu ngun alimo.</verse><verse id="14">Yeesu wi'imo, “Taa' wi'uka goɗɗo. Ammaa yahu, kollaa hoore maaɗa to ardiiɗo diina, kokkaa cakkiri no Annabi Muusa wi'i ngam laaɓol maaɗa. Waɗu non ngam tabbitinanki yimɓe a yamɗitii.”</verse><verse id="15">Ammaa koo nde Yeesu haɗiimo wi'ukika, habaru ɗum woɗɗinii, yimɓe ɗuɗɓe ngari ngam nanuki ekkitinol maako e yamɗitineeki daga nyawuuji mu''en.</verse><verse id="16">Ammaa no Yeesu woowi e yaha wigeere nder ladde waɗa do'aare.</verse><verse id="17">Wonde nyalnde Yeesu e nder ekkitinki, Faarisanko'en e moodiɓɓe Attawra e njooɗii ɗon ƴiwoyɓe ngarihoy fuu ngonkoy nder leyɗe Galiili e Yahuudiya e gariiri Urucaliima. Bawɗe Joomiraawo e wondi e maako, e mo yamɗitina nyawɓe.</verse><verse id="18">Sey woɓɓe ngaddi goɗɗo jaraaɗo dow daago, ɓe ɗaɓɓiti ɗatal ngal ɓe nattinirtamo nder wuro ngon, ɓe pukkinamo yeeso Yeesu.</verse><verse id="19">Ammaa ɓe mbaawaayi nattinkimo ngam yimɓe ɗuuɗii, sey ɓe ƴentinimo dow suudu ndun, ɓe njulindu, ɓe njippinimo daga dow mayru yaaki hakkunde yimɓe yeeso Yeesu.</verse><verse id="20">Nde Yeesu yi'i hoolaare maɓɓe, o wi'i jaraaɗo on, “Higo, ɗum yaafanakema hakkeeji maaɗa.”</verse><verse id="21">Sey Faarisanko'en e moodiɓɓe Attawra puɗɗi metitaaki hakkunde maɓɓe, e ɓe mbi'a, “O'o ɗum moye pottidinoowo hoore muuɗum e Allah? Moye waawata yaafaaki hakke to naa' Allah?”</verse><verse id="22">Yeesu faami nyumo maɓɓe, o wi'iɓe, “Ngam ɗume nyumoton iri nyumooji ɗi'i nder ɓerɗe mooɗon?</verse><verse id="23">Ko ɓuri hoyki, ɗum wi'a, ‘A yaafanaama hakke maaɗa,’ koo ɗum wi'a, ‘Umma yaaɓu?’</verse><verse id="24">Ammaa e mi yiɗi andon Ɓii Neɗɗo e woodi laamu nder duuniyaaru yaafoo hakke.” Sey o wi'i jaraaɗo on, “E mi wi'imaa, umma, koccaa daago maaɗa, kootaa wuro!”</verse><verse id="25">Ɗon e ɗon o ummii yeeso maɓɓe, o hocci daago maako, o hooti wuro, e mo manta Allah.</verse><verse id="26">Ɓe fuu ɓe kayɗini, ɓe mawnini Allah. Kulol nangiɓe, ɓe mbi'i, “Hande en ngi'i ko hulnii!”</verse><verse id="27">Gaɗa ɗon, Yeesu wurtii yi'i jaɓoowo ceede leydi bi'eteeɗo Leewi, e mo jooɗii to ɗum jaɓata ceede leydi, Yeesu wi'imo, “Tokkam.”</verse><verse id="28">Leewi ummii, ali koo ɗume, tokkimo.</verse><verse id="29">Sey Leewi yaari Yeesu wuro muuɗum defanimo nyamnduuji feere‑feere. Jaɓooɓe ceede leydi ɗuɗɓe e woɓɓe yimɓe e nyamda e maɓɓe.</verse><verse id="30">Ammaa, Faarisanko'en e moodiɓɓe Attawra maɓɓe ngaɗi ka metitaaki, e ɓe mbi'a tokkuɓe Yeesu, “Ngam ɗume nyamdoton e jaɓooɓe ceede leydi e gaɗooɓe hakke?”</verse><verse id="31">Yeesu wi'iɓe, “Naa' yamɓe ngiɗi nyawndoowo, sey ni nyawɓe.</verse><verse id="32">Mi waroyaayi ngam nodduki nyumooɓe ɓe aadili'en, ammaa mi waroyi ngam nodduki anduɓe ɓe gaɗooɓe hakke ɓe tuuba.”</verse><verse id="33">Ɓe mbi'imo, “Koo ndeye tokkuɓe Yahaya Gaɗoowo Baptisma e cuumoo e ngaɗa do'aare, non maa tokkuɓe Faarisanko'en ngaɗata, ammaa tokkuɓema e nyaama e njara.”</verse><verse id="34">Yeesu nootii wi'iɓe, “On mbaaway kaɗon higooɓe angoojo nyaamuki nyamndu carel ngel o wondi e maɓɓe? On mbaawataa!</verse><verse id="35">Ammaa carel e wara ngel ɗum hoccata angoojo on daga nder maɓɓe, gaɗa ɗon ɓe cuumoto.”</verse><verse id="36">O wi'iɓe misaalu ɗu'um, “Walaa ceekoowo lefel daga limcere heyre nyootangel to limcere kiinde. To o waɗii non, o seekay limcere heyre nden, lefel kesel ngel boo yaadataa e limcere hiinde nden.</verse><verse id="37">Non maa walaa gaɗayɗo inabojam kesam nder faandu hiindu. To o waɗii non, ɗam ƴuufay, ɗam pusa faandu ndun, ɗam rufa.</verse><verse id="38">Ammaa, inabojam kesam haani waɗee nder faandu heyru.</verse><verse id="39">Walaa boo jaroowo inabojam kiiɗam gaɗa ɗon ɗaɓɓita kesam, ngam o wi'ay, ‘Kiiɗam ɗam ɓurii.’ ”</verse></chapter><chapter id="6"><verse id="1">Wonde Nyalnde Siwtaare Yeesu e yaha nder ngesa alkamaari, sey tokkuɓemo ngaɗi ka ɓoruki cammeeje mayri e molmaɗe nder juuɗe maɓɓe, e ɓe nyaama.</verse><verse id="2">Ammaa woɓɓe Faarisanko'en mbi'iɓe, “Ko waɗi ngaɗoton ko Attawra haɗi ɗum waɗa Nyalnde Siwtaare?”</verse><verse id="3">Yeesu wi'iɓe, “On meeɗaayi janguki ko Dawda waɗi nde nani weelo, kanko e gonduɓe e maako?</verse><verse id="4">O natti Lukuru Seniiɗum, o hocci buroodi ceniiɗum, o nyaamiɗum. Attawra boo wi'ii ardiiɓe diina tan haani nyaamuki buroodi ɗum, ammaa Dawda nyaamiɗum haa maa o hokkori jaadooɓe e maako.”</verse><verse id="5">Sey Yeesu wi'iɓe, “Ɓii Neɗɗo woni Joomu Nyalnde Siwtaare.”</verse><verse id="6">Wonde Nyalnde Siwtaare o natti nder suudu do'aare, e mo ekkitina. Goɗɗo mo jungo jaraango e nder mayru.</verse><verse id="7">Moodiɓɓe Attawra e Faarisanko'en cutii Yeesu koo o yamɗitinay goɗɗo nder Nyalnde Siwtaare, ngam ɓe keɓa ko ɓe ngulliroytoomo.</verse><verse id="8">Ammaa, Yeesu e andi ko woni nder ɓerɗe maɓɓe, sey o wi'i neɗɗo mo jungo jaraango on, “Woroy, ndaroɗaa caka maɓɓe.” O ummii, o darii ɗon.</verse><verse id="9">Sey Yeesu wi'iɓe, “E mi ƴama'on, ko Attawra wi'i ɗum waɗa nder Nyalnde Siwtaare, waɗa ko wooɗi koo waɗa ko wooɗaa, hisna yonki koo halkaki?”</verse><verse id="10">Gaɗa o raariiɓe ɓe fuu, sey o wi'i neɗɗo on, “Fortu jungo maaɗa.” O fortingo, sey ngo yamɗiti.</verse><verse id="11">Ammaa ɓerɗe maɓɓe metti naa' seɗɗa, ɓe meti hakkunde maɓɓe dow ko ɓe ngaɗanta Yeesu.</verse><verse id="12">Nder balɗe ɗen, Yeesu yahi dow hocceere ngam waɗa do'aare. O waali waɗuki do'aare.</verse><verse id="13">Nde weeti, o noddi tokkuɓemo, o suɓi sappo e ɗiɗo, o hokkiɓe inde lilaaɓe.</verse><verse id="14">Kamɓe ngoni: Siiman mo o hokki inde Biiturus, e minyiraawo maako Andiraawus, e Yaakubu, e Yahaya, e Filibus, e Batiloomi,</verse><verse id="15">e Maatiyu, e Tooma, e Yaakubu ɓii Halfa, e Siiman bi'eteeɗo Jalooti,</verse><verse id="16">e Yahuuda ɓii Yaakubu, e Yahuuda Iskariyooti, gartuɗo kokkitirɗo Yeesu.</verse><verse id="17">Sey Yeesu jippodii e maɓɓe o darii e njayri. Tokkuɓemo ɗuɗɓe e ɗon e yimɓe ɗuɗɓe ƴiwoyɓe daga leydi Yahuudiya fuu, e Urucaliima, e leydi Taaya e Sidon haade mbeela.</verse><verse id="18">Ɓe ngaroyi ngam nanukimo e yamɗineeki daga nyawuuji maɓɓe. Ɓe ginni torrata njamɗinaa.</verse><verse id="19">Wonɓe ɗon fuu e ɓaddoo ngam meema Yeesu, ngam bawɗe e mburtoo daga nder maako, e mo yamɗitina koo moye.</verse><verse id="20">Yeesu raari tokkuɓemo, wi'i,
“On barkiɗinaaɓe, onon ɓe ngalanaa,
ngam onon njeyi Laamu Allah.</verse><verse id="21">“On barkiɗinaaɓe, onon nanooɓe weelo jooni,
ngam on ngartay karneteeɓe.
“On barkiɗinaaɓe, onon woyooɓe jooni,
ngam on ngartay jalayɓe.</verse><verse id="22">“On barkiɗinaaɓe to yimɓe nganyii'on, ndiiwii'on, kuɗii'on, mbonnii inɗe mooɗon ngam Ɓii Neɗɗo.</verse><verse id="23">Nanee belɗum nder nyalnde nden, ngamee ngam belɗum, ngam barka mooɗon ɗum ɗuɗɗum e dow. Non maama'en maɓɓe ngaɗannoo annabo'en arande'en.</verse><verse id="24">“On mbonii, onon riskuɓe,
ngam on keɓii ko ɗaɓɓitoton.</verse><verse id="25">“On mbonii, onon karɓe jooni,
ngam on nanay weelo.
“On mbonii, onon jalayɓe jooni,
ngam on nanataa belɗum, on mboyay bojji nawɗi.</verse><verse id="26">“On mbonii to yimɓe fuu manii'on, ngam non maama'en maɓɓe ngaɗannoo annabo'en fewre.</verse><verse id="27">“Ammaa e mi wi'a'on onon nanooɓe ko mbi'aymi: Ngiɗee ganyooɓe mooɗon, ngaɗanee wanyuɓe'on ko wooɗi,</verse><verse id="28">mbarkiɗinee laanooɓe'on, ngaɗanee torrooɓe'on do'aare.</verse><verse id="29">To goɗɗo fiyiima to wolo, waylitanmo wo'oto ngon maa. To goɗɗo jaɓii cuddaari maaɗa, taa' haɗumo toggoore maaɗa.</verse><verse id="30">Toriiɗoma goɗɗum fuu, hokkumo. Teetanɗoma goɗɗum, taa' wi'imo o hokkutumaa.</verse><verse id="31">Ngaɗanee woɓɓe ko ngiɗɗon ɓe ngaɗana'on.</verse><verse id="32">“To yiɗuɓe'on tan ngiɗɗon, ɗume barka keɓoton? Koo kalluɓe maa e ngiɗi yiɗuɓeɓe.</verse><verse id="33">To gaɗanooɓe'on boɗɗum tan ngaɗanton boɗɗum, ɗume barka keɓoton? Ay, kalluɓe maa e ngaɗa non.</verse><verse id="34">To ɓe kammiiɗon njoɓay'on tan kokkoton nyamaande, ɗume barka keɓoton? Ay, kalluɓe maa e kokka kalluɓe nyamaande, e ɓe kammoo hokkiteeki nyamaande maɓɓe.</verse><verse id="35">Ammaa ngiɗee ganyooɓe mooɗon, ngaɗaneeɓe boɗɗum, kokkeeɓe nyamaande, to' on kammoo hokkiteeki. To on ngaɗii non, on keɓay barka ɗuɗɗum, on ngartay ɓiɓɓe Allah Joomu Mangu. Ngam Allah e yurminana ɓe ngettataa e kalluɓe.</verse><verse id="36">Njurminanee yimɓe non no Nyaako mooɗon Mo Dow yurmirta.</verse><verse id="37">“To' on kiito woɓɓe, on kiitataake. To' on metu kalluka dow goɗɗo, ɗum metataa kalluka dow mooɗon. Njaafee, ɗum yaafanto'on.</verse><verse id="38">Kokkee, ɗum hokkay'on e poondirgel kewngel tiɗɗaangel dimbaangel boɗɗum, ɗum waylanay'on nder tummuɗe mooɗon, ngam poondirgel ngel poondirɗon, e maagel ɗum foondiranta'on.”</verse><verse id="39">Ɗonmaa o hokkiɓe misaalu ɗu'um, o wi'i, “On ngi'a bumɗo waaway ardaaki bumɗo? Ɓe fuu ɗiɗo naa' sey ɓe njana nder ngayka?</verse><verse id="40">Ekkitotooɗo ɓurataa moodibbo muuɗum, ammaa koo moye ekkitinaaɗo boɗɗum wartay bo moodibbo muuɗum.</verse><verse id="41">“Ngam ɗume ndaarataa geenel gongel nder hitere bandiraawo maaɗa, ammaa a wannaayi e legga wonga nder hitere maaɗa?</verse><verse id="42">No waɗata mbi'aa bandiraawo maaɗa, ‘Bandiraawo, al mi ittanmaa geenel nder hitere maaɗa,’ nden an e hoore maaɗa a yi'aayi legga wonga nder hitere maaɗa? An munaafukiijo, artu ittuki legga wonga nder hitere maaɗa, nden ngi'aa boɗɗum keɓaa no ittiraa geenel gongel nder hitere bandiraawo maaɗa.</verse><verse id="43">“Lekki boɗki rimataa ɓikkoy koy mbooɗaa, non maa lekki ki wooɗaa rimataa ɓikkoy mboɗkoy.</verse><verse id="44">Ngam koo kiye lekki e andiree ɓikkoy maaki. Ɗum teɓɓitataa ibbe to lekki kooraaje, non to gi'ehi ɗum teɓɓitataa ɓikkoy bummeeje.</verse><verse id="45">Neɗɗo mo ngikku boɗɗum e wurtina fii boɗɗum daga nder ko woni nder ɓernde muuɗum. Non maa neɗɗo kalluɗo e wurtina halleende daga nder ɓernde muuɗum, ngam honduko neɗɗo e meta ko woni nder ɓernde muuɗum.”</verse><verse id="46">O wi'iɓe, “Ngam ɗume noddirtoyyam, ‘Moodibbo, Moodibbo,’ ammaa on ngaɗataa ko mbiimi'on?</verse><verse id="47">Neɗɗo fuu garɗo to am nani boliiɗe am waɗi ko mbiimi, mi hollay'on ko o nandi.</verse><verse id="48">E mo nandi e neɗɗo mahoowo wuro gasuɗo leydi lugguɗum haa o hewti tafaare, o mahi wuro dow mayre. Caangol heewi falƴi fiyi wuro ngon, ammaa ngo dimbaaki, ngam ngo mahaama dow tafaare.</verse><verse id="49">Ammaa nanɗo boliiɗe am, nden waɗaayi ko mbiimi e nandi e neɗɗo mahuɗo wuro dow njaareendi. Nde caangol falƴi fiyingo, ɗon e ɗon ngo yani ngo fuu!”</verse></chapter><chapter id="7"><verse id="1">Nde Yeesu yottini fuu ko wi'ata yimɓe, o dilli o natti gariiri Kafarnahum.</verse><verse id="2">Ton e woodi goɗɗo mawɗo sooji'en e mo woodi maccuɗo mo o yiɗi naa' seɗɗa. Maccuɗo on yamɗaa, o ɓadake mayde.</verse><verse id="3">Nde mawɗo sooji'en on nani habaru Yeesu, o lili woɓɓe mawɓe Yahuudanko'en to maako ngam ɓe toroomo o wara o yamɗitina maccuɗo maako.</verse><verse id="4">Nde ɓe ngari to Yeesu, ɓe toriimo ko ɗuuɗi, ɓe mbi'i, “E haani mballaa neɗɗo o'o,</verse><verse id="5">ngam e mo yiɗi lenyol meeɗen, kanko mahi suudu do'aare meeɗen.”</verse><verse id="6">Sey Yeesu yaadi e maɓɓe. Nde o ɓadii wuro ngon, mawɗo sooji'en on liloyi higooɓe muuɗum mbi'amo, “Moodibbo, taa' torru hoore maaɗa ngam mi fotaayi nattaa wuro am.</verse><verse id="7">Kanjum waɗi ndaarumi hoore am mi fotaayi warki to maaɗa, ammaa metu tan, maccuɗo am yamɗitay.</verse><verse id="8">Ngam min e hoore am ley laamu woɓɓe sooji'en ngonmi, min maa, e mi laamoo sooji'en. To mi wi'ii o'o, ‘Dillu!’ o dillay. To mi wi'ii on ton, ‘Woroy!’ o waray. To mi wi'ii maccuɗo am, ‘Waɗu ɗu'um!’ o waɗayɗum.”</verse><verse id="9">Nde Yeesu nani non, ɗum hayɗiniimo, o yeeƴii yimɓe ɗuɗɓe tokkuɓemo, o wi'i, “E mi wi'a'on, koo nder Israa'iila mi heɓaayi kooliiɗoyam ɓernde go'o bo o'o!”</verse><verse id="10">Sey lilaaɓe ɓen co''ii wuro ngon, ɓe tawi maccuɗo on yamɗitii.</verse><verse id="11">Gaɗa maajum seɗɗa, Yeesu yahi wondi gariiri bi'eteendi Naayin, kanko e tokkuɓemo sappo e ɗiɗo e yimɓe ɗuɗɓe.</verse><verse id="12">Nde o ɓadii dammugal gariiri ndin, o hawri e woɓɓe e koccoyi mayɗo ɓe uwoyaymo, kanko tan maduujo maako woodi. Debbo on boo gorko muuɗum maayi, yimɓe gariiri ndin ɗuɗɓe e tokkimo.</verse><verse id="13">Nde Yeesu yi'imo, yurminani debbo on, wi'i, “Alu bojji.”</verse><verse id="14">O ɓaddii, o meemi koccirɗum mayɗo on. Sey koccuɓemo ɓen ndarii. O wi'i, “Suka, e mi wi'umaa, umma.”</verse><verse id="15">Mayɗo on ummii, jooɗii, fuɗɗi metuki. Sey Yeesu hokkitimo maduujo maako.</verse><verse id="16">Kulol nangiɓe ɓe fuu, ɓe manti Allah, ɓe mbi'i, “Annabiijo mawɗo wangii hakkunde meeɗen! Allah warii walluki yimɓe muuɗum!”</verse><verse id="17">Habaru ɗum sankitii nder leydi Yahuudiya e leyɗe gonɗe haade fuu.</verse><verse id="18">Nde tokkuɓe Yahaya Gaɗoowo Baptisma mbi'imo fii ɗu'um fuu, o noddi ɗiɗo nder maɓɓe.</verse><verse id="19">O liliɓe to Yeesu ɓe ƴamamo, ɓe mbi'a, “An woni Almasiihu mo ɗum wi'i waray, koo min keɗoo goɗɗo?”</verse><verse id="20">Nde ɓe njahi to Yeesu, ɓe mbi'imo, “Yahaya Gaɗoowo Baptisma liloyiimin to maaɗa min ƴamumaa, ‘An woni Almasiihu mo ɗum wi'i waray, koo min keɗoo goɗɗo?’ ”</verse><verse id="21">E carel ngel Yeesu yamɗitinii yimɓe ɗuɗɓe gooduɓe nyawuuji, o wurtinii ginni, o wumtinii wumɓe ɗuɗɓe.</verse><verse id="22">O wi'i lilaaɓe Yahaya, “Njahee, mbi'on Yahaya ko ngiiɗon e ko nanuɗon: wumɓe e mbumta, jaraaɓe e njaaɓa, gooduɓe nyawu nyaamoojum laral e njamɗitinee, pahuɓe e nana, mayɓe e umminee, ɓe ngalanaa e nga'ajinanee Habaru Belɗum.</verse><verse id="23">O barkiɗinaaɗo neɗɗo mo alaayi hoolaakiyam.”</verse><verse id="24">Gaɗa ɓe Yahaya liloyi ndillii, Yeesu fuɗɗi metanki yimɓe dow Yahaya, o wi'iɓe, “Ɗume njaaɗon raaroyki nder ladde? Kuɗol ngol hendu dimbata ndaaroyɗon?</verse><verse id="25">To naa' non, ɗume njaaɗon raaroyki? Neɗɗo ɓorniiɗo limce boɗɗe? Naa' non, ay ɓornotooɓe limce boɗɗe e nanooɓe belɗum fuu e laamorde ɓe ngoni.</verse><verse id="26">Too, ɗume njaaɗon raaroyki? Annabiijo? E mi wi'a'on goonga, o ɓurii annabiijo.</verse><verse id="27">Kanko woni mo Allah wi'i nder aayaare, ‘Raɗɗum, mi liloyay lilaaɗo am o ardoo yeeso maaɗa, o mo''inanmaa laawol.’</verse><verse id="28">E mi wi'a'on, nder ɓe rewɓe ndanyi fuu walaa ɓurɗo Yahaya Gaɗoowo Baptisma mangu. Fuu e non ɓurɗo famɗuki nder Laamu Allah ɓuriimo mangu.”</verse><verse id="29">Nde yimɓe fuu e jaɓooɓe ceede leydi nani ko Yeesu wi'i, ɓe njaɓi ɗatal Allah woni goonga. Kamɓe ngoni ɓe Yahaya waɗannoo baptisma.</verse><verse id="30">Ammaa Faarisanko'en e moodiɓɓe Attawra nganyi ko Allah yiɗaniɓe. Ɓe'e ngonnoo nganyuɓe Yahaya waɗanaɓe baptisma.</verse><verse id="31">Ɗonmaa Yeesu wi'i, “Ko nandinaymi yimɓe jaamanu ɗu'um?</verse><verse id="32">E ɓe nandi e sukahoy njooɗiikoy nder luumo e noddindira e mbi'a, ‘Min nduudanii'on duudaandu, ammaa on ngamaayi. Min mboyi bo goɗɗo maayi, ammaa on mboyaayi.’</verse><verse id="33">Ngam Yahaya Gaɗoowo Baptisma warii nyaamataa nyamndu yarataa ndiyam inabojam, on mbi'ii, ‘E mo woodi ginnol.’</verse><verse id="34">Nden Ɓii Neɗɗo warii e nyaama e yara, on mbi'ii, ‘Raa o'o, o beelaaɗo o jaroowo, higo jaɓooɓe ceede leydi e gaɗooɓe hakke.’</verse><verse id="35">Fuu e non, tokkuɓe laawol Allah fuu e ɓe kolla kangol woni goongawol.”</verse><verse id="36">Go'oto nder Faarisanko'en wi'i Yeesu e yiɗi Yeesu yaha wuro muuɗum ngam ɓe kirtoo. O yahi wuro ngon o jooɗii ngam o nyaama nyamndu.</verse><verse id="37">E woodi kaaruwaajo e gariiri ndin, nde o nani Yeesu e hirtoo e wuro Faarisankeejo on, o waddi jolloyel hayre bongel ngel nebbam uroojam.</verse><verse id="38">O darii gaɗa Yeesu haade koyɗe maako, e mo woya, gonɗi maako fuɗɗi sofnuki koyɗe Yeesu, o moytiriɗe gaasa hoore maako o meemiriɗe honduko maako o moytaniɗe nebbam uroojam.</verse><verse id="39">Nde Faarisankeejo on yi'i non, o wi'i nder ɓernde maako, “Daa neɗɗo o'o o annabiijo, daa o anday ɗum iri moye debbo meematamo, daa o anday o gaɗoowo hakke.”</verse><verse id="40">Yeesu wi'i Faarisankeejo on, “Siiman, e woodi ko mbi'aymaami.”
O wi'imo, “Wi'uka moodibbo!”</verse><verse id="41">Yeesu wi'imo, “E woodi yimɓe ɗiɗo jaɓuɓe nyamaande ceede to goɗɗo kokkoowo nyamaande. Go'oto jaɓi ceede ajurfaari 500, go'oto on jaɓi ceede ajurfaari 50.</verse><verse id="42">Walaa gooduɗo ceede nder maɓɓe ɗe yoɓirtamo, ngam non o yaafaniiɓe nyamaande nden. E yiiki maaɗa, moye nder maɓɓe ɓurata yiɗukimo?”</verse><verse id="43">Siiman wi'imo, “E mi kammoo mo o yaafanii ceede ɓurɗe ɗuuɗuki.”
Yeesu wi'imo, “A wi'ii goonga.”</verse><verse id="44">Sey o yeeƴii debbo on o wi'i Siiman, “A yi'i debbo o'o? Mi nattii wuro maaɗa, a hokkaayiyam ndiyam lootumi koyɗe am. Ammaa debbo o'o o sofnirii koyɗe am gonɗi maako o moytiriiɗe gaasa hoore maako.</verse><verse id="45">A hownaayiyam hownuki higaaku, ammaa daga nattoyki am debbo o'o howniyam boɗɗum, o waɗi ka lootuki koyɗe am.</verse><verse id="46">A moytanaayi hoore am nebbam, ammaa kanko o moytanii koyɗe am nebbam uroojam.</verse><verse id="47">Ngam non e mi wi'umaa, o holliiyam yidde mawnde ngam e mo andi o yaafanaama hakke ɗuɗɗum. Ammaa jaafanaaɗo seɗɗa, yidde seɗɗa hollata.”</verse><verse id="48">Sey Yeesu wi'i debbo on, “A yaafanaama hakkeeji maaɗa.”</verse><verse id="49">Nyamdooɓe e maako puɗɗi metuki hakkunde maɓɓe, e mbi'a, “Ɗum moye woni o'o, haa hakke fuu e mo yaafo?”</verse><verse id="50">Yeesu wi'i debbo on, “A hisii ngam a hoolakeyam, yahu jam.”</verse></chapter><chapter id="8"><verse id="1">Gaɗa ɗon, Yeesu yahi gariije e ngarihoy pamaroy fuu, e wa'ajina Habaru Belɗum dow Laamu Allah. Tokkuɓemo sappo e ɗiɗo e ngondi e maako,</verse><verse id="2">e woɓɓe rewɓe burtinanaaɓe ginni e jamɗitinaaɓe daga nyawuuji. Kamɓe ngoni Maryaama ƴiwoyɗo Magadala, mo ginni joweeɗiɗi mburtii nder muuɗum,</verse><verse id="3">e Yowaana, debbo Kuuja, ardiiɗo kuwooɓe wuro Hirudus, e Sujaana, e woɓɓe rewɓe ɗuɗɓe, ballooɓeɓe daga nder jawdi maɓɓe.</verse><verse id="4">Yimɓe ɗuɗɓe ngaɗi ka warki to Yeesu daga gariije feere‑feere. Nde yimɓe ɗuɗɓe kawriti, o hokkiɓe misaalu ɗu'um, o wi'i,</verse><verse id="5">“Goɗɗo demoowo yahi ngesa ngam saaka awdi. E mo nder saakuki awdi ndin, wondi yani dow ɗatal, ndi yaaɓaa, colli cuppidindi.</verse><verse id="6">Wondi boo yani nder kaaƴe, nde ndi fuɗi, ndi yoori ngam ndiyam heƴaayindi.</verse><verse id="7">Wondi awdi boo yani nder gi'e, ɗe mawnidi e mayri, ɗe ɗeɗɗindi.</verse><verse id="8">Ammaa wondi awdi yani dow leydi mbondi, ndi mawni, ndi waɗi cammeeje. Gabbel go'o fuu waɗi ngabboy 100.”
Nde Yeesu heenyi hokkukiɓe misaalu ɗu'um, o noddi e sembe, o wi'i, “Gooduɗo noppi nanuki fuu nana!”</verse><verse id="9">Tokkuɓemo ƴamimo o famtinaɓe misaalu ɗu'um.</verse><verse id="10">O wi'i, “Onon on kokkaama faamu sirru Laamu Allah, ammaa woɓɓe sey e misaalu ɗu'um, ngam
‘e ɓe ndaara, ammaa ɓe ngi'ataa;
e ɓe nana, ammaa ɓe paamataa.’ ”</verse><verse id="11">O wi'i, “Raa ma'ana misaalu ɗu'um: Awdi ndin woni Wolde Allah.</verse><verse id="12">Njanundi dow ɗatal woni nanuɓe Wolde Allah, nden Ceyɗan wara hoccande daga nder ɓerɗe maɓɓe, ngam to' ɓe mbaawa jaɓukinde ɓe kisa.</verse><verse id="13">Njanundi dow hayre woni yimɓe jaɓuɓe Wolde Allah nder belɗum ɓernde, ammaa nde walaa ɗaɗi, nde jooɗaaki nder ɓerɗe maɓɓe. Ɓe njaɓunde ngam carel seɗɗa, ammaa nde ɗum foondiɓe, ɓe njoofinde.</verse><verse id="14">Awdi njanundi nder gi'e boo woni yimɓe nanuɓe Wolde nden, ammaa wannaare, e risku, e belɗum duuniyaaru ɓiɗɗi ɓerɗe maɓɓe, ngam non ɓe mawnaayi nder ɗatal Allah.</verse><verse id="15">Ammaa awdi janundi dow leydi mbondi woni nanuɓe Wolde Allah, ɓe njogoonde ɓernde go'o, nder munyal ɓe tokkande haa ɓe ngaɗa ko Allah yiɗi.</verse><verse id="16">“Walaa gaɗanayɗo fitilaaru hiite hippa tummude dow mayru koo resandu ley leeso. Sey ni o resandu dow danki, ngam ndu yeynanoo nattuɗo fuu.</verse><verse id="17">“Ngam walaa fii cuuɗiiɗum ɗum suuritataake. Non boo walaa sirru ɗum anditataake.</verse><verse id="18">“Ngam non paamee boɗɗum no nanirton. Ngam fuu gooduɗo faamu dow Laamu Allah ɗum ɓeydanaymo. Ammaa mo walaa faamu dow Laamu Allah, haa ko o nyumata e mo woodi ɗum jaɓayɗum.”</verse><verse id="19">Nden maduujo Yeesu e minyiraaɓe maako ngari to maako, ammaa ɓe keɓaayi yottaaki haade maako ngam yimɓe ɗuuɗii.</verse><verse id="20">Goɗɗo wi'imo, “Maduujo maaɗa e minyiraaɓe maaɗa e ɓe ton ndarii yaasi, e ɓe ngiɗi yiikima.”</verse><verse id="21">Ammaa o nootii, o wi'i, “Nanooɓe Wolde Allah, ngaɗa ko nde wi'i, kamɓe ngoni maduujo am e minyiraaɓe am.”</verse><verse id="22">Wonde nyalnde Yeesu natti komiwal, kanko e tokkuɓemo, o wi'iɓe, “En kuulu fongo mbeela.” Sey ɓe ndilli.</verse><verse id="23">E ɓe nder huuluki, Yeesu ɗaanii. Iyeende e hendu cembindu ummoyii dow mbeela ngan, komiwal ngal fuɗɗi nyeɗuki ndiyam, ɓe ɓadii halkuki.</verse><verse id="24">Ɓe ɓaddii Yeesu, ɓe pindinimo, e ɓe mbi'a, “Moodibbo, Moodibbo, en kalkay!”
O ummii, o haɓani hendu ndun e geelooɗi ndiyam ɗin. Koo ɗume darii, de''iti.</verse><verse id="25">O wi'iɓe, “Ko waɗi on koolaakiyam?”
Ɓe kuli, ɓe kayɗini, ɓe ngaɗi ka metuki hakkunde maɓɓe, e ɓe mbi'a, “O'o ɗum moye? O haɓanii keni e ndiyam, e ɗi ngaɗa ko o wi'i!”</verse><verse id="26">Ɓe njottii leydi Gaarasinko'en ngondi fongo Mbeela Galiili.</verse><verse id="27">Nde Yeesu wurtii nder komiwal, o hawri e neɗɗo gariiri ndin gooduɗo ginni. Ɗum neeɓii neɗɗo on e yaha ɓornataako, o jooɗataako nder wuro, sey nder genaale.</verse><verse id="28">Nde o yi'i Yeesu, o yani yeeso maako, o wulli sembee, o wi'i, “Wayyoo! Ko wannumaa e am, Yeesu Ɓiɗɗo Allah Joomu Mangu? E mi toromaa, taa' torram.”</verse><verse id="29">O wi'u non ngam Yeesu haɓanii ginnol ngol ngol wurtoo nder maako. Nden maa, ngol neeɓi e ngol nangamo. E mo haɓɓiree ɓoggi njamndi juuɗe e koyɗe, ammaa e mo taƴa ɓoggi ɗin, ngol waɗamo o natta ladde.</verse><verse id="30">Yeesu ƴamimo, wi'i, “No inde maaɗa?”
O nootii o wi'i, “E mi noddiree Ɗuɗɗi,” ngam e mo woodi ginni ɗuɗɗi.</verse><verse id="31">Ɗi ngaɗi ka toraaki Yeesu to' o wi'a ɗi natta ngayka kalluka lugguka.</verse><verse id="32">Haade ɗon e woodi ornde aladeeji ɗuɗɗi e ndura dow ƴolde. Ɗi torii Yeesu alaɗi ɗi nattoyi nder aladeeji ɗin. Sey o aliɗi.</verse><verse id="33">Ɗi mburtii nder neɗɗo on, ɗi nattoyi ornde aladeeji ɗin. Ornde nden fuu nyaari jippoyii daga dow ƴolde nden, yani nder mbeela, ndiyam nyaamiɗi.</verse><verse id="34">Nde woynaaɓe aladeeji ɗin ngi'i non, ɓe ndoggi, ɓe mbi'oyika yimɓe gariiri e yimɓe ngarihoy.</verse><verse id="35">Sey yimɓe ɓen njahi ngi'oya ko fofi. Nde ɓe ngari to Yeesu, ɓe tawi burtinanaaɗo ginni on e jooɗii haade Yeesu, e ɓornii, e mo nder hakkiilo maako. Koo moye maɓɓe huli.</verse><verse id="36">Gi'uɓe ko waɗi mbi'i yimɓe no goodunooɗo ginni on yamɗitiniraa.</verse><verse id="37">Yimɓe leydi Gaarasin fuu torii Yeesu alanaɓe leydi maɓɓe, ngam kulol mangol nangiiɓe. Ngam maajum o natti komiwal o so''o.</verse><verse id="38">Neɗɗo burtinanaaɗo ginni on torii Yeesu ngam o dillida e maako, ammaa o so''imo, o wi'i,</verse><verse id="39">“So''a wuro maaɗa, mbi'aa fii mawɗum ɗum Allah waɗanmaa.”
Sey neɗɗo on so''ii e wi'a yimɓe gariiri ndin fii mawɗum ɗum Yeesu waɗanimo.</verse><verse id="40">Nde Yeesu so''ii, kawrutuɓe njaɓɓiimo, ngam ɓe fuu ɓe kaaɓii ɓe ngi'amo.</verse><verse id="41">Sey goɗɗo bi'eteeɗo Jaayirus, ardiiɗo suudu do'aare wari, diccii yeeso Yeesu, toriimo o yaha wuro maako,</verse><verse id="42">ngam e mo woodi ɓiɗɗo go'oto surbaajo, duuɓi maako ngaɗay sappo e ɗiɗi, o ɓadake mayde.
Yeesu e yaha, yimɓe ɗuɗɓe e tokkimo haa e ɓe ɓiɗɗamo.</verse><verse id="43">E woodi goɗɗo debbo gaɗuɗo duuɓi sappo e ɗiɗi e torrodoo e rufuki ƴiiƴam. O majjinii fuu jawdi maako to nyawndooɓe, ammaa walaa bawɗo yamɗinkimo.</verse><verse id="44">O ƴiwoyi gaɗa Yeesu, o meemi cilmbi toggoore maako. Sey ɗon e ɗon rufuki ƴiiƴam ɗam darii.</verse><verse id="45">Yeesu wi'i, “Moye meemiyam?”
Koo moye wi'i naa' ɗum kanum. Biiturus boo wi'imo, “Moodibbo, hakkunde yimɓe ɗuɗɓe ngonɗaa, e ɓe ɓiɗɗumaa.”</verse><verse id="46">Ammaa Yeesu wi'i, “Goɗɗo meemiiyam. Mi nanii bawɗe mburtake nder am.”</verse><verse id="47">Nde debbo on anditi suuɗataako, wari e diwna, diccii yeeso maako. Yeeso yimɓe fuu o wi'i ko waɗi o meemimo, e no o yamɗitiri ɗon e ɗon.</verse><verse id="48">Yeesu wi'imo, “Bandiraawo, hoolaare maaɗa yamɗitiniima. Njippoɗaa jam.”</verse><verse id="49">Yeesu e meta, sey goɗɗo waroyi daga wuro Jaayirus ardiiɗo suudu do'aare, wi'imo, “Jaayirus, ɓiɗɗo maaɗa maayi. Taa' wannu moodibbo kadin.”</verse><verse id="50">Ammaa nde Yeesu nani non, wi'i Jaayirus, “Taa' hulu, hoolayam tan, nden ɓiɗɗo maaɗa ummoto.”</verse><verse id="51">Nde o yottii wuro Jaayirus, o haɗi koo moye nattida e maako, sey Biiturus, e Yahaya, e Yaakubu, e nyaako surbaajo on e maduujo maako.</verse><verse id="52">Koo moye e woya e wulla sembee. Ammaa Yeesu wi'iɓe, “Alee woyuki. O maayaayi, o ɗaani tan.”</verse><verse id="53">Sey ɓe njalimo ngam e ɓe andi surbaajo on maayi.</verse><verse id="54">Ammaa Yeesu jogii jungo mayɗo on, noddimo, wi'i, “Surbaajo, umma!”</verse><verse id="55">Yonki surbaajo on warti, ɗon e ɗon o ummii. Nden Yeesu wi'iɓe ɓe kokkamo ko o nyaamata.</verse><verse id="56">Danyooɓe surbaajo on kayɗini, ammaa o wi'iɓe to' ɓe mbi'aka koo moye.</verse></chapter><chapter id="9"><verse id="1">Gaɗa Yeesu noddii tokkuɓemo sappo e ɗiɗo, o hokkiɓe bawɗe e laamu dow wurtinki ginni e yamɗinki nyawuuji.</verse><verse id="2">O liliɓe ɓe nga'ajina Laamu Allah, ɓe njamɗitina ɓe njamɗaa.</verse><verse id="3">O wi'iɓe, “To' on koccu koo ɗume ngam yaadu, koo sawru, koo jakaare, koo nyamndu, koo ceede, koo toggooje ɗiɗi.</verse><verse id="4">Wuro ngo artuɗon nattuki fuu, njooɗee ɗon naa on alii gariiri ndin.</verse><verse id="5">To yimɓe nder gariiri ndin njaɓɓaaki'on, alee gariiri ndin, piɗɗee sollaare koyɗe mooɗon. Kanjum hollata ɓe ngaɗii hakke.”</verse><verse id="6">Sey ɓe ndilli, ɓe njahi ngarihoy feere‑feere, e ɓe nga'ajina Habaru Belɗum, e ɓe njamɗitina yimɓe koo toye.</verse><verse id="7">Nde Hirudus, laamiiɗo leydi Galiili, nani koo ɗume ko waɗata, o wannii ngam woɓɓe e mbi'a ɗum Yahaya Gaɗoowo Baptisma ummii daga mayde.</verse><verse id="8">Woɓɓe boo e mbi'a ɗum Annabi Iliya wangi, ammaa woɓɓe kadimaa e mbi'a ɗum go'oto nder annabo'en ndenno ummii.</verse><verse id="9">Hirudus wi'i, “Mi ittanii Yahaya hoore. Ɗum moye kadin woni o'o, mo nanaymi fii ɗu'um dow muuɗum?” Nden o ɗaɓɓiti no o yi'irta Yeesu.</verse><verse id="10">Nde lilaaɓe ngarti, ɓe mbi'i Yeesu ko ɓe ngaɗi. Sey o hocciɓe kamɓe tan yaaki haade gariiri bi'eteendi Betasayda.</verse><verse id="11">Ammaa nde yimɓe ɗuɗɓe hawrutuɓe ngi'i non, ɓe tokkimo. O jaɓɓiiɓe, o metaniɓe dow Laamu Allah. O yamɗitini giɗɓe yamɗitineeki.</verse><verse id="12">Nde naange hiiri, tokkuɓemo sappo e ɗiɗo ngari to maako, mbi'i, “Wi'u hawrutuɓe ndilla ngarihoy e gure gonɗe haade ngam ɓe keɓa ko ɓe nyaamata e to ɓe mbaalata, ngam ɗo'o ɗum ladde.”</verse><verse id="13">Sey o wi'iɓe, “Onon kokkeeɓe ko ɓe nyaamata.”
Ammaa ɓe mbi'imo, “Buroodi jowi e liƴƴi ɗiɗi tan min ngoodi ɗo'o. Sey ni min njaha, min cooda nyamndu ngam yimɓe ɓe'e fuu.”</verse><verse id="14">Worɓe tan nder hawrutuɓe ɓen ɓadake 5,000.
Sey Yeesu wi'i tokkuɓemo, “Mbi'eeɓe ɓe njooɗo moɓde yimɓe 50 ‑ 50 koo toye.”</verse><verse id="15">Sey ɓe ngaɗi non, koo moye jooɗii.</verse><verse id="16">Yeesu hocci buroodi jowi ɗin e liƴƴi ɗiɗi ɗin, o raari dow, o yetti Allah, o sendiɗum, o hokki tokkuɓemo ngeedana hawrutuɓe.</verse><verse id="17">Ɓe fuu ɓe nyaami, ɓe kaari. Tokkuɓemo moɓti ko horii ko waɗi kondooje sappo e ɗiɗi.</verse><verse id="18">Wonde nyalnde Yeesu e waɗa do'aare, kanum tan, tokkuɓemo e haade maako. O ƴamiɓe, o wi'i, “Moye yimɓe mbi'atayam?”</verse><verse id="19">Ɓe nootii ɓe mbi'i, “Woɓɓe e mbi'a a Yahaya Gaɗoowo Baptisma. Woɓɓe boo e mbi'a a Annabi Iliya. Nden woɓɓe kadimaa e mbi'a go'oto nder annabo'en ndenno ummii.”</verse><verse id="20">O wi'iɓe, “Ammaa onon, moye mbi'otonyam?”
Sey Biiturus nootii, wi'i, “An woni Almasiihu mo Allah!”</verse><verse id="21">Ammaa Yeesu haɗiɓe to' ɓe mbi'aka koo moye.</verse><verse id="22">Nden o wi'i, “Doole Ɓii Neɗɗo yara bone ɗuɗɗum. Mawɓe yimɓe e mawɓe ardiiɓe diina e moodiɓɓe Attawra nganyamo, nden o waree. Nder nyalnde tatawre boo ɗum umminaymo.”</verse><verse id="23">Sey o wi'iɓe ɓe fuu, “Fuu giɗɗo warta tokkuɗoyam, to' waɗa ko hoore muuɗum yiɗi waɗuki tan, ammaa doole hocca gaafaangal muuɗum koo ndeye tokkayam.</verse><verse id="24">Ngam fuu giɗɗo hisnuki yonki muuɗum o dullayki. Ammaa fuu dullayɗo yonki muuɗum ngam am o hisnayki.</verse><verse id="25">Ko ɗum nafanta neɗɗo, to o heɓii duuniyaaru fuu, ammaa o majjinii hoore maako koo o halki?</verse><verse id="26">Koo moye ganyuɗoyam, min Ɓii Neɗɗo e boliiɗe am, mi wanyaymo to mi wartoyii nder teddungal am, e nder teddungal Nyaako am Mo Dow, e malaa'ika'en maako ceniiɓe.</verse><verse id="27">E mi wi'a'on goonga, e woodi woɓɓe dariiɓe ɗo'o ɓe maayataa naa ɓe ngi'ii Laamu Allah.”</verse><verse id="28">Balɗe joweetati gaɗa Yeesu wi'iɓe boliiɗe ɗen, o ƴeeŋi dow hocceere ngam o waɗa do'aare. Biiturus, e Yahaya, e Yaakubu e wondi e maako.</verse><verse id="29">E mo nder do'aare sey yeeso maako e kolte maako ngarti daneeje tar.</verse><verse id="30">Ɗon e ɗon sey raa, annabo'en ɗiɗo, Muusa e Iliya, wangi</verse><verse id="31">nder teddungal, e ɓe medda e maako. Ɓe meddi dow mayde maako nde tabbitay naa' ko neeɓi nder Urucaliima.</verse><verse id="32">Biiturus e gonduɓe e muuɗum ɗaanake, carel ko ɓe kuylii, ɓe ngi'i teddungal maako e yimɓe ɗiɗo darodiiɓe e maako.</verse><verse id="33">Carel ko annabo'en ɓen alata Yeesu, Biiturus wi'imo, “Moodibbo, wonki amin ɗo'o e wooɗi. Al min nyiɓa cuuɗi tati, wo'oyru ndu maaɗa, wo'oyru ndu Muusa, nden wo'oyru ndu Iliya.” Ammaa Biiturus andaa ko wi'ata.</verse><verse id="34">E mo nder metuki, sey nduula wangi, suddiɓe, ɓe kultori.</verse><verse id="35">Ɓe nani hononde Allah daga nder nduula ngan wi'i, “O'o woni Ɓiɗɗo am mo cuɓumi. Nanee ko o wi'ata'on.”</verse><verse id="36">Nde hononde nden de''iti, ɓe ngi'i Yeesu kanum tan. Tokkuɓemo aliɗum hakkunde maɓɓe, nder nyalɗe ɗen ɓe mbi'aayi goɗɗo ko ɓe ngi'i.</verse><verse id="37">Nde weeti, ɓe njippoyii daga dow hocceere nden, kawrutuɓe ɗuɗɓe tawimo.</verse><verse id="38">Nder kawrutuɓe ɓen goɗɗo gorko noddi e sembe, wi'i, “Moodibbo, e mi toromaa, raaru ɓiɗɗo am gorko ngam kanko tan ngoodumi.</verse><verse id="39">Ginnol neeɓii e nangamo. To ngol nangiimo, o fuɗɗa wulluki, o waɗa ka diwnuki, nguufo ngaɗa ka wurtoyaaki nder honduko maako, ngol alataamo naa ngol nawniimo.</verse><verse id="40">Mi torake tokkuɓema mburtinangol, ammaa ɓe mbaawaayi.”</verse><verse id="41">Yeesu nootii, wi'i, “Onon yimɓe jaamanu ɗu'um kalluɗum on koolaakiyam, haa ndeye njooɗodotoomi e mooɗon e mi munyida e mooɗon? Waddu ɓiɗɗo maaɗa ɗo'o.”</verse><verse id="42">Ɓiɗɗo on e waroya, sey ginnol ngol do''imo, e mo diwna. Ammaa Yeesu haɓani ginnol ngol, yamɗitini suka on, hokkitimo nyaako maako.</verse></chapter><chapter id="10"><verse id="1">Gaɗa maajum Yeesu suɓi woɓɓe kamɓe 72, nden o liliɓe ɗiɗo‑ɗiɗo, ɓe artamo yaaki koo ndiye gariiri e wigeere to o yiɗi yahuki fuu.</verse><verse id="2">O wi'iɓe, “Gese ɓenduɗe e ɗuuɗi, ammaa huwooɓe ɗuuɗaa. Toree Joomu gese ɗen liloya huwooɓe nder gese maako.</verse><verse id="3">Njahee. Mi lilii'on to yimɓe bono mbaaloy hakkunde caafaali.</verse><verse id="4">To' on njaadu e jakaare ceede koo jakaare limce, koo paɗe, nden to' on kownu goɗɗo kownol juutungol dow ɗatal.</verse><verse id="5">Wuro ngo nattuɗon fuu, puɗɗee wi'uki, ‘Allah hokka wuro ngo'o jam!’</verse><verse id="6">To e woodi neɗɗo giɗɗo jam nder wuro ngon, barka mooɗon jooɗoto dow maako, ammaa to walaa, ɗum wartay to mooɗon.</verse><verse id="7">Njooɗee nder wuro ngo ɗum jaɓɓii'on, nyaamee, njaree koo ɗume ko ɓe kokki'on, ngam kuwoowo e haani yoɓeeki. To' on kakkito daga wuro yaaki wuro.</verse><verse id="8">Fuu gariiri ndi nattuɗon, to yimɓe mayri njaɓɓake'on, nyaamee ko ɗum resi yeeso mooɗon.</verse><verse id="9">Njamɗinee nyawɓe wonɓe nder gariiri ndin, nden mbi'onɓe, ‘Laamu Allah warii haade mooɗon.’</verse><verse id="10">Ammaa, gariiri ndi nattuɗon fuu, to ɓe njaɓɓaaki'on, mburtee njahon dow ɗate mayri mbi'on,</verse><verse id="11">‘Min piɗɗii sollaare gariiri mooɗon daga koyɗe amin, kanjum ɗum heɓtirta on ngaɗii hakke. Ammaa andee ɗu'um, Laamu Allah warii haade mooɗon.’</verse><verse id="12">E mi wi'a'on, e Nyalnde Jaango Allah ɓuray yurminanki yimɓe gariiri Sodom dow yimɓe gariiri ndin ɗon.”</verse><verse id="13">O wi'i, “Yimɓe gariiri Korasin, on mbonii! Yimɓe gariiri Betasayda, on mbonii! Daa kuuɗe kayɗiniiɗe gaɗaaɗe nder mooɗon ɗe ngaɗanaama yimɓe Taaya e Sidon, daa ɓe ɓornake kolte kollayɗe wannaare ɓe njooɗake nder tooka ngam holluki ɓe tuubii.</verse><verse id="14">Ammaa Nyalnde Jaango Allah ɓuray yurminanki yimɓe Taaya e Sidon dow mooɗon.</verse><verse id="15">Onon boo, yimɓe gariiri Kafarnahum, on kammii ɗum hoccay'on yaaki dow? Naa' non! Ɗum nattinay'on nder ngayka hiite.”</verse><verse id="16">Nden Yeesu wi'i tokkuɓemo, “Jaɓuɗo ko mbiiɗon fuu jaɓii ko mbiimi, ganyuɗo'on boo wanyiiyam, nden ganyuɗoyam wanyii on ɗon liloyɗoyam.”</verse><verse id="17">Sey tokkuɓemo 72 ngarti e nana belɗum, ɓe mbi'i, “Moodibbo, haa ginni maa ngaɗii ko min mbi'iɗi fuu nder inde maaɗa!”</verse><verse id="18">O wi'iɓe, “Mi yi'ii Ceyɗan yanoyii bo maƴƴere daga dow.</verse><verse id="19">Raa, mi hokkii'on laamu yaaɓuki dow boole e jahe e heɓuki jaalorgal dow bawɗe Ganyo, walaa ko heɓata'on.</verse><verse id="20">Ammaa to' on nanu belɗum ngam ginni e ngaɗa ko mbiiɗon, ammaa nanee belɗum ngam inɗe mooɗon mbindaama e wuro Allah.”</verse><verse id="21">E carel ngel, Yeesu nani belɗum nder Ruuhu Allah, o wi'i, “Mi yettiima, Nyaako am Mo Dow, Joomiraawo dow e ley, ngam a suuɗii fii ɗu'um to gooduɓe faamu e andal, a holliiɗum ɓikkoy pamaroy. Non Nyaako am, ngam non welanmaa ngaɗaa.”</verse><verse id="22">Sey o wi'i yimɓe, “Nyaako am hokkiiyam koo ɗume. Walaa anduɗo moye woni Ɓiɗɗo on sey ni Nyaako on, non maa walaa anduɗo moye woni Nyaako on sey ni Ɓiɗɗo on, e mo Ɓiɗɗo on yiɗi andina Nyaako on.”</verse><verse id="23">Sey o waylitii to tokkuɓemo o wi'iɓe kamɓe tan, “Gite gi'uɗe ko ngiiɗon ɗe barkiɗinaaɗe!</verse><verse id="24">Ngam e mi wi'a'on, annabo'en ɗuɗɓe e laaminooɓe ɗuɗɓe ngiɗii ngi'a ko ngiiɗon, ammaa ɓe ngi'aayi. Ɓe ngiɗii nanuki ko nanoton, ammaa ɓe nanaayi.”</verse><verse id="25">Sey goɗɗo moodibbo dooka ummii darii ngam foonda Yeesu, o wi'i, “Moodibbo, ko haani mi waɗa ngam mi heɓa yonki ki re'ataa?”</verse><verse id="26">Sey Yeesu wi'imo, “Ko windaa nder Attawra? Noye njangirtaa?”</verse><verse id="27">O nootii, o wi'i, “ ‘Yiɗu Joomiraawo Allah maaɗa e ɓernde maaɗa fuu, e yonki maaɗa fuu, e sembe maaɗa fuu, e hakkiilo maaɗa fuu,’ nden, ‘Yiɗu bandiraawo maaɗa no ngiɗirɗaa hoore maaɗa.’ ”</verse><verse id="28">Yeesu wi'imo, “A nootake boɗɗum. Waɗu non, nden a heɓay yonki ki re'ataa.”</verse><verse id="29">Ammaa moodibbo dooka on yiɗii wurtina hoore muuɗum, sey o ƴami Yeesu, o wi'i, “Moye woni bandiraawo am?”</verse><verse id="30">Yeesu wi'imo, “Goɗɗo neɗɗo e yaha daga Urucaliima yaaki Jeriiko, sey woɓɓe wuyɓe taɓɓiimo. Ɓe ɓortimo, ɓe njaɓi ko o woodi fuu, ɓe piyimo boɗɗum, ɓe ndilli, ɓe alimo hakkunde yonki e mayde.</verse><verse id="31">Sey ardiiɗo diina tokkoyi ɗatal ngal. Nde o yi'i neɗɗo on, o seli, o ƴaɓɓii.</verse><verse id="32">Kadimaa, goɗɗo Leewiyankeejo tokkoyi ɗatal ngal, nde o waroyi to neɗɗo on woni, o yi'imo, o seli, o ƴaɓɓii.</verse><verse id="33">Ammaa goɗɗo Samaariyankeejo e nder yaadu o waroyi to neɗɗo on woni, o yi'imo, o yurminanimo.</verse><verse id="34">O yahi to maako, o lootanimo nawnooɗe e nebbam e ndiyam inabojam, o haɓɓanimo nawnooɗe ɗen. Nden o waɗɗinimo dow mbabba maako o yaarimo wuro to ɗum yoɓata ɗum waala, o wallimo.</verse><verse id="35">Nde weeti, Samaariyankeejo on itti ceede ajurfaari ɗiɗi daga jiiba muuɗum, hokki mawɗo wuro on wi'imo, ‘Wallumo. Taa majjinii ceede ko ɓuri ɗe'e, mi yoɓete to mi so''oyake.’ ”</verse><verse id="36">Sey Yeesu ƴami moodibbo dooka on wi'i, “Moye nder yimɓe tato ɓe'e kammiɗaa woni bandiraawo mo wuyɓe piyi on?”</verse><verse id="37">O wi'i, “On ɗon jurminanɗomo.”
Sey Yeesu wi'imo, “An maa, yahu ngaɗaa non.”</verse><verse id="38">Yeesu e tokkuɓemo e nder yaadu, sey o natti wongel gariyel, goɗɗo debbo bi'eteeɗo Marta jaɓɓiimo to wuro muuɗum.</verse><verse id="39">Marta on e woodi minyiraawo bi'eteeɗo Maryaama. Maryaama jooɗii haade Yeesu e mo nana ekkitinol maako.</verse><verse id="40">Ammaa Marta wannii ngam e huwa kuuɗe ɗuɗɗe. Sey o wari to Yeesu, o wi'i, “Moodibbo, a wannaayi nde minyiraawo am aldiyam e kuugal nga'al min tan? Wi'umo o ummoo o wallayam!”</verse><verse id="41">Ammaa Yeesu nootii, wi'i, “Marta, Marta, a wannii hoore maaɗa dow fii ɗuɗɗum.</verse><verse id="42">Ammaa fii go'o tan yiɗaa. Maryaama boo suɓii ko ɓuri wooɗuki, ɗum jaɓtataake to maako.”</verse></chapter><chapter id="11"><verse id="1">Wonde nyalnde Yeesu e waɗa do'aare to wonde wigeere. Nde o heenyi do'aare nden, go'oto nder tokkuɓemo wi'imo, “Moodibbo, ekkitinmin no min ngaɗirta do'aare, non no Yahaya Gaɗoowo Baptisma ekkitiniri tokkuɓemo.”</verse><verse id="2">Yeesu wi'iɓe, “To on ngaɗay do'aare, mbi'ee,
‘Yaa Allah Nyaako amin Mo Dow,
inde maaɗa ceniinde mawninee,
laamu maaɗa wara.</verse><verse id="3">Hokkumin ko min nyaamata koo ndeye nyalnde.</verse><verse id="4">Yaafanamin hakkeeji amin,
ngam minon maa e min njaafanoo koo moye gaɗanɗomin hakke.
Taa' alu min njaha to min ngaɗata hakke.’ ”</verse><verse id="5">Nden o hokkiɓe misaalu, o wi'i, “To go'oto nder mooɗon yahii to higo muuɗum caka jemma wi'imo, ‘Higo, wuƴam mburoodiho tato,</verse><verse id="6">ngam higo am e dow yaadu yaaloyii waala e wuro am, raa boo mi walaa ko kokkaymomi o nyaama.’</verse><verse id="7">Sey o nootii daga nder suudu, o wi'i, ‘Taa' wannam, ngam ɗum yaadake ɗum maɓɓii dammugal, nden min e ɓiɓɓe am min njaadake min pukkake. Mi waawataa ummaaki jooni mi hokkumaa goɗɗum.’ ”</verse><verse id="8">Yeesu wi'i, “E mi wi'a'on, to o salake ummaaki o hokkamo buroodi ɗum ngam higaaku, o ummoto o hokkamoɗum ngam o waɗii ka toraakimo.</verse><verse id="9">Ngam non e mi wi'a'on, toree, ɗum hokkay'on. Ɗaɓɓitee, on keɓay. Cilminee, ɗum maɓɓitanay'on dammugal.</verse><verse id="10">Ngam koo moye toriiɗo ɗum hokkaymo, ɗaɓɓutuɗo boo heɓay, nden koo moye cilminiiɗo ɗum maɓɓitanaymo dammugal.</verse><verse id="11">Moye nder mooɗon to ɓiɗɗo muuɗum torakemo lingu, o hokkamo mboodi?</verse><verse id="12">Koo boo to o torakemo ɓoccoonde, o hokkamo yaare?</verse><verse id="13">To onon kalluɓe, on andi no kokkirton ɓiɓɓe mooɗon fii boɗɗum, hakko Nyaako mooɗon Mo Dow! O ɓuray non hokkuki toriiɓemo Ruuhu Allah.”</verse><verse id="14">Wonde nyalnde Yeesu e wurtinana goɗɗo ginnol pahol. Gaɗa ginnol ngol wurtake, neɗɗo on fuɗɗi metuki, sey yimɓe ɗuɗɓe kawrutuɓe kayɗini.</verse><verse id="15">Ammaa woɓɓe maɓɓe mbi'i, “E bawɗe Ba'aljabul laamiiɗo ginni o wurtinirta ginni.”</verse><verse id="16">Woɓɓe e ngiɗi foondukimo, ngam non ɓe mbi'imo o waɗanaɓe goɗɗum kayɗiniiɗum ƴiwoyɗum to Allah.</verse><verse id="17">Ammaa Yeesu e andi ko woni nder ɓerɗe maɓɓe, o wi'iɓe, “Laamu fuu cendiiɗum e wanywanytira, ɗum lallay. Non maa wuro cendiingo e wanywanytira, ngo lallay.</verse><verse id="18">To laamu Ceyɗan sendake e wanywanytira, noye laamu ɗum darortoo? Mi wi'u non ngam on mbi'a e mi wurtina ginni e sembe Ba'aljabul laamiiɗo ginni.</verse><verse id="19">To e mi wurtina ginni nder bawɗe Ba'aljabul, e bawɗe moye tokkuɓe'on mburtinirtaɗi? Ngam non tokkuɓe'on kollay on ngalaa goonga.</verse><verse id="20">Ammaa, to e mi wurtina ginni nder bawɗe Allah, nden Laamu Allah waranii'on.</verse><verse id="21">“To neɗɗo cembiɗɗo jogake kaafahi reenii wuro muuɗum, walaa ko heɓata ko o woodi fuu.</verse><verse id="22">Ammaa, to goɗɗo ɓurɗomo sembe waraniimo teetay kaafahi ki o mantortoo kin, ɓurɗo mo sembe on sendanay woɓɓe jawdi ndin.</verse><verse id="23">“Mo wondaa e am fuu, o ganyo am. Mo wallaayiyam moɓtuki fuu, o cankitoowo.</verse><verse id="24">“To ginnol wurtake nder ɓandu neɗɗo, ngol yahay to bigeeje jorɗe e ngol ɗaɓɓita to ngol siwtotoo. Ammaa to ngol heɓaayi, sey ngol wi'a, ‘Mi so''oto wuro ngo mburtoyiimi.’</verse><verse id="25">To ngol wartii, ngol tawii wuro ngon wuuwaama ngo mo''inaama,</verse><verse id="26">sey ngol yaha ngol waddoya ginni joweeɗiɗi ɓurɗingol halluki, ɗi natta ɗi njooɗoo ɗon. Nden re'irde neɗɗo on ɓuray fuɗɗoode maako halluki.”</verse><verse id="27">Nde Yeesu wi'i non, goɗɗo debbo nder hawrutuɓe noddi sembee wi'i, “Debbo danyuɗoma kokkuɗoma musinɗaa, o barkiɗinaaɗo.”</verse><verse id="28">Ammaa Yeesu wi'imo, “Non, ammaa ɓurɓe barkiɗineeki ngoni nanooɓe Wolde Allah e tokkande.”</verse><verse id="29">Nde yimɓe ngaɗi ka moɓtaaki to Yeesu, o wi'iɓe, “Yimɓe jaamanu ɗu'um ɓe kalluɓe, e ɓe ngiɗi holleeki goɗɗum kayɗiniiɗum, ammaa walaa ko ɗum hollataɓe sey ni ko heɓunoo Annabi Inuusa.</verse><verse id="30">Ko heɓi Annabi Inuusa hollii yimɓe Niineba Allah liloyimo, non maa ko heɓatayam, min Ɓii Neɗɗo, ɗum hollay yimɓe jaamanu ɗu'um Allah liloyiyam.</verse><verse id="31">Nyalnde Jaango, laamiiɗo leydi fombina debbo o ummodoto e yimɓe jaamanu ɗu'um. O holla ko yimɓe jaamanu ɗu'um ngaɗi ɗum wooɗaa, ngam kanko o waroyii daga ɓadaaki nanuki faamu Annabi Suleymaanu. Raa boo, ɓurɗo Annabi Suleymaanu ɗo'o.</verse><verse id="32">E Nyalnde Jaango yimɓe Niineba maa ɓe ummodoto e yimɓe jaamanu ɗu'um, ɓe kolla ko yimɓe jaamanu ɗu'um ngaɗi ɗum wooɗaa, ngam kamɓe nde ɓe nani wa'aju Annabi Inuusa ɓe tuubii, raa boo ɓurɗo Annabi Inuusa ɗo'o.</verse><verse id="33">“Walaa gaɗanayɗo fitilaaru hiite suuɗandu koo hippa tummude dow mayru. Sey ni o resandu dow danki ngam ndu yeynanoo nattuɗo fuu.</verse><verse id="34">Gite maaɗa ngoni fitilaaru ɓandu maaɗa. To gite maaɗa e njamɗi, ɓandu maaɗa fuu heeway jayngol, ammaa to gite maaɗa njamɗaa fuu, ɓandu maaɗa heeway nyiwre.</verse><verse id="35">Faamu boɗɗum koo jayngol gongol nder maaɗa ɗum nyiwre.</verse><verse id="36">To ɓandu maaɗa fuu e heewi jayngol, to ndu walaa nyiwre koo seɗɗa, ndu yeynoto koo toye no jayngol fitilaaru yeynorantomaa.”</verse><verse id="37">Yeesu e nder metuki sey goɗɗo Faarisankeejo wi'imo o yaha wuro muuɗum o hirtoyoo. Yeesu yahi jooɗii fuɗɗi nyaamuki nyamndu.</verse><verse id="38">Faarisankeejo on hayɗini nde yi'i Yeesu fuɗɗii nyaamuki nyamndu lootaayi juuɗe muuɗum.</verse><verse id="39">Sey Yeesu wi'imo, “Onon Faarisanko'en on layɓa gaɗa njardukoy mooɗon e le'oy mooɗon, ammaa nder mooɗon on keewuɓe nguyka e halleende.</verse><verse id="40">Onon haaŋaaɓe! Koo moye e andi gaɗuɗo yaasi kanko waɗi nder.</verse><verse id="41">Ngam non kokkee ɓe ngalanaa ko woni nder jarduɗe e le'oy mooɗon, nden ɗe fuu ɗe laaɓanay'on.</verse><verse id="42">“On mbonii, onon Faarisanko'en, ngam on kokkii Allah jakka haakohoy njongeteekoy, ammaa on ngaɗantaa yimɓe ko haani, on ngalaa yidde Allah. Ɗu'um tatum e haani ngaɗonɗum, ammaa to' on alu waɗuki ko horii.</verse><verse id="43">“On mbonii, onon Faarisanko'en, ngam on ngiɗi jooɗaaki dow jooɗorle mawɓe nder cuuɗi do'aare, on ngiɗi hownireeki mangu nder luumo.</verse><verse id="44">On mbonii! On nandi e genaale ɗe ngi'ataake, yimɓe e tokka dow maaje andaa.”</verse><verse id="45">Go'oto nder moodiɓɓe Attawra wi'i Yeesu, “Moodibbo, nde mbiiɗaa non, minon maa a huɗiimin!”</verse><verse id="46">Yeesu wi'i, “On mbonii, onon maa moodiɓɓe Attawra, ngam on njowana yimɓe doŋle tedduɗe, ammaa onon koo koolel go'o on ngaɗataa mballonɓe.</verse><verse id="47">On mbonii! Ngam on maha genaale boɗɗe ɗe siftorki annabo'en ɓe maamaaji mooɗon mbari.</verse><verse id="48">Non hollii ko maama'en mooɗon ngaɗi welii'on, ngam ɓe mbarii annabo'en, onon boo on mahani annabo'en ɓen genaale.</verse><verse id="49">Kanjum waɗi Allah wi'i nder andal muuɗum, ‘Mi lilanayɓe annabo'en e lilaaɓe, ɓe mbara woɓɓe ɓe torra woɓɓe.’</verse><verse id="50">Ngam non ƴiiƴam annabo'en ndufaaɗam daga fuɗɗoode duuniyaaru, ɗum ɗaɓɓitayɗam to juuɗe yimɓe jaamanu ɗu'um,</verse><verse id="51">daga ƴiiƴam Habiila haa yaaki ƴiiƴam Annabi Jakaariya baraaɗo hakkunde Suudu Joomiraawo e sakkirde. E mi wi'a'on goonga, ƴiiƴamji ɗin ɗon fuu ɗum ɗaɓɓitayɗi to juuɗe yimɓe jaamanu ɗu'um.</verse><verse id="52">“On mbonii, onon moodiɓɓe Attawra, ngam on njogake maɓɓitirgel dammugal andal, onon on nattaayi, on alaayi woɓɓe natti.”</verse><verse id="53">Nde Yeesu ali ɗon, moodiɓɓe Attawra e Faarisanko'en ɓerɗe maɓɓe metti dow maako, ɓe ngaɗi ka ƴamukimo ƴamɗe dow fii ɗuɗɗum,</verse><verse id="54">ngam ɓe nana o wi'ii goɗɗum ko haanaa, ɓe keɓa ko ɓe nangirtamo.</verse></chapter><chapter id="12"><verse id="1">E carel ngel, yimɓe ɗuɗɓe moɓtii haa ɓe ngaɗi ka yaɓyaɓtirki. Yeesu wi'i tokkuɓemo, “Paamee to' ngarton bo Faarisanko'en ngam ɓe munaafuki'en.</verse><verse id="2">Walaa goɗɗum ombaaɗum ɗum omtataake, non maa walaa goɗɗum cuuɗiiɗum ɗum suuritataake.</verse><verse id="3">Ko mbiiɗon nder nyiwre fuu, ɗum nanayɗum nyalawma, non maa ko metuɗon e suuɗe, ɗum metayɗum e njayri.</verse><verse id="4">“E mi wi'a'on, onon higooɓe am, to' on kulu warooɓe ɓandu neɗɗo, gaɗa ɗon ɓe mbaawataa waɗuki goɗɗum.</verse><verse id="5">Ammaa mi wi'ay'on mo kuloton. Kulee on ɗon baawayɗo warki'on gaɗa ɗon o waɗa'on nder wuro hiite, e mi wi'a'on, kanko kuloton!</verse><verse id="6">“Naa' coloy njowoy e cooree jamɗe ɗiɗi? Fuu e non Allah yejjitataa koo go'otel maakoy.</verse><verse id="7">Koo gaasa ko'e mooɗon maa fuu ka limaama. To' on kulu, on ɓurii coloy ɗuɗkoy.</verse><verse id="8">“E mi wi'a'on, jaɓuɗoyam yeeso yimɓe fuu, min Ɓii Neɗɗo, mi jaɓaymo yeeso malaa'ika'en Allah.</verse><verse id="9">Ammaa ganyuɗoyam yeeso yimɓe, mi wanyaymo yeeso malaa'ika'en Allah.</verse><verse id="10">“Fuu bi'uɗo ko wooɗaa dow Ɓii Neɗɗo, ɗum waaway yaafanaakimo. Ammaa fuu bi'uɗo ko wooɗaa dow Ruuhu Allah, o yaafantaake.</verse><verse id="11">“To yimɓe njaarii'on yeeso mawɓe e laamiiɓe, to' on ngannu dow no mburtinirton ko'e mooɗon koo ko mbi'oton.</verse><verse id="12">Ngam Ruuhu Allah ekkitinay'on e carel ngel ko haani mbi'on.”</verse><verse id="13">Goɗɗo nder hawrutuɓe wi'imo, “Moodibbo, wi'u mawniraawo am sendida ndonu e am.”</verse><verse id="14">Ammaa Yeesu wi'imo, “Higo! Moye lamniyam dow mooɗon? Moye wartiriyam cendanayɗo'on ndonu?”</verse><verse id="15">Nden o wi'iɓe, “Paamee! Ngoɗɗitee yidde jawdi duuniyaaru, ngam heɓuki jawdi hokkataa neɗɗo yonki.”</verse><verse id="16">O hokkiɓe misaalu ɗu'um, o wi'i, “Ngesa goɗɗo diskuɗo yeeɗii naa' seɗɗa.</verse><verse id="17">O wi'i hoore maako, ‘Ko ngaɗaymi? Mi walaa to ndesaymi ko ndemumi.’</verse><verse id="18">O wi'i, ‘Yawwaa! Mi heɓtii ko ngaɗaymi, mi pusay cuuɗi resuki nyamndu am, mi maha goɗɗi ɓurɗiɗi mangu, mi moɓta nyamndu am e jawdi am fuu nder maaji.</verse><verse id="19">Mi wi'a hoore am “A woodi fii ɗuɗɗum boɗɗum keƴayɗumma duuɓi ɗuɗɗi. Siwta, nyaamaa, njaraa, nanaa belɗum.” ’</verse><verse id="20">Ammaa Allah wi'imo, ‘A kaaŋaaɗo! Nder jemmaare nde'e ɗum hoccay yonki maaɗa. Moye ronata ko moɓtanɗaa hoore maaɗa?’ ”</verse><verse id="21">Sey Yeesu wi'iɓe, “Koo moye moɓtanɗo hoore muuɗum jawdi duuniyaaru, nden walaa ko o resi to Allah, non heɓatamo.”</verse><verse id="22">Gaɗa ɗon, Yeesu wi'i tokkuɓemo, “Ngam non e mi wi'a'on, to' on ngannu dow jonde mooɗon, waato dow ko nyaamoton koo ko njaroton koo ko ɓornotooɗon.</verse><verse id="23">Ngam yonki ɓurii nyamndu, ɓandu boo ɓurii kolte.</verse><verse id="24">Ndaaree dawle. Ɗe aawataa, ɗe pe''ataa, ɗe ngalaa suudu to ɗe moɓtata nyamndu koo to ɗe ndesata goɗɗum; fuu e non Allah e nyamnaɗe. On ɓurii colli daraja!</verse><verse id="25">Moye nder mooɗon to wannii waawata ɓeydanki hoore muuɗum carel seɗɗa nder balɗe muuɗum?</verse><verse id="26">To on mbaawataa waɗuki fii pamarum ɗu'um, ko waɗata on nganna e ko horii?</verse><verse id="27">Ndaaree pindi no mawnirta. Ndi huwataa, ndi sanyataa kolte. Fuu e non, e mi wi'a'on, Annabi Suleymaanu fuu e risku muuɗum meeɗaayi mo''itinaaki bo pindi wo'oyri ndi'i.</verse><verse id="28">To Allah e mo''itinira pindi ladde nihi, hande e ndi ɗon, jaango ndi wulee, hakko onon, o ɓuray non ɓornuki'on, onon kooliiɓemo seɗɗa.</verse><verse id="29">“Nden to' on ngaɗu ɓerɗe mooɗon dow ko nyaamaton koo boo ko njaroton. To' on ngannu ko'e mooɗon dow maajum.</verse><verse id="30">Ngam iri ɗum ɗon fii yimɓe duuniyaaru ɗaɓɓitata. Nyaako mooɗon Mo Dow e andi on ngiɗi fii ɗum ɗon.</verse><verse id="31">Ammaa ɗaɓɓitee laamu maako, nden ɗum ɓeydanay'on fii ɗu'um.</verse><verse id="32">“Onon ornde am pamarde, to' on kulu, ngam Nyaako mooɗon Mo Dow e nana belɗum hokkuki'on laamu muuɗum.</verse><verse id="33">Cooree ko ngooduɗon, kokkon ɓe ngalanaa ceede ɗen. Ndesanee ko'e mooɗon jawdi ndi wonnataako, jawdi ndi dow ndi re'ataa. Ton gujjo ɓaddataakondi, nden walaa mooƴu nyaamayngundi.</verse><verse id="34">Ngam to jawdi maaɗa woni, ton ɓernde maaɗa maa so''otoo.</verse><verse id="35">“Taadee ciryooɗon ngam kuugal Allah, aldee fitilaaji mooɗon e hiite,</verse></chapter><chapter id="13"><verse id="1">E carel ngel e woodi woɓɓe ɗon bi'uɓe Yeesu ko heɓi woɓɓe Galilanko'en. Galilanko'en ɓen e kirsana Allah cakkiri, sey Bilaatus gomnaajo waɗi ɗum wariɓe haa ƴiiƴam maɓɓe hawtii e ƴiiƴam ko ɓe cakki.</verse><verse id="2">Yeesu nootii wi'iɓe, “On kammoo Galilanko'en ɓen ɗon ɓurii Galilanko'en koriiɓe fuu hakke ngam ɓe torriraama nihi?</verse><verse id="3">E mi wi'a'on, naa' non! Ammaa to naa' on tuubu, onon maa on fuu on kalketeeɓe.</verse><verse id="4">Koo maa yimɓe sappo e njoweetato mayɓe carel ko suudu towndu ndu Siluwam yani dow maɓɓe, on kammoo ɓe ɓurii yimɓe koriiɓe jooɗiiɓe nder Urucaliima fuu waɗuki hakke?</verse><verse id="5">E mi wi'a'on, naa' non! Ammaa to naa' on tuubu, onon maa non kalkirton.”</verse><verse id="6">Sey o hokki misaalu ɗu'um, o wi'i, “Goɗɗo neɗɗo e woodi lekki ibbi nder ngesa muuɗum, o yahi o yi'a koo e ki woodi ɓikkoy, ammaa o tawi ki walanaa.</verse><verse id="7">Ngam non o wi'i neɗɗo kuwanoowomo to ngesa kan, ‘Raa, duuɓi tati e mi wara ɗaɓɓutuki ibbe dow ibbi ki'i, ammaa mi heɓataa. Fe''uki! Ngam ɗume ki surata leydi e meere?’</verse><verse id="8">Kuwoowo to ngesa kan wi'imo, ‘Joomu wuro, ɓeydanki ndungu go'o, mi mo''inanaki leydi, mi waɗanaki ngoobaari.</verse><verse id="9">To ki rimii ɓikkoy hitaande garaynde, too, wooɗii, ammaa to ki rimaayi, sey pe''aaki.’ ”</verse><verse id="10">Wonde Nyalnde Siwtaare Yeesu e ekkitina nder suudu do'aare.</verse><verse id="11">E woodi debbo ɗon ginnol e haɓɓimo duuɓi sappo e joweetati, e ngol turnimo, koo hoore maako o waawataa ƴeftuki.</verse><verse id="12">Nde Yeesu yi'imo, noddimo haade, wi'imo, “Bandiraawo, a hoyii daga nyawu maaɗa.”</verse><verse id="13">Yeesu yowi juuɗe muuɗum dow maako, ɗon e ɗon o ɓantii o fuɗɗi mantuki Allah.</verse><verse id="14">Ɓernde ardiiɗo suudu do'aare ndun metti ngam Yeesu yamɗitinii goɗɗo Nyalnde Siwtaare. Ngam maajum o wi'i yimɓe, “E woodi balɗe joweego'o ngam kuuɗe, ngaree ɗum yamɗitina'on nder balɗe ɗen, naa' ni nder Nyalnde Siwtaare.”</verse><verse id="15">Sey Yeesu nootii wi'imo, “Onon munaafuki'en! Naa' koo moye mooɗon e fitta ngaari muuɗum koo mbabba muuɗum nder Nyalnde Siwtaare yarnoyanga?</verse><verse id="16">O'o debbo taanu Ibraahim, mo Ceyɗan haɓɓi duuɓi sappo e joweetati, haanaa o fittee Nyalnde Siwtaare?”</verse><verse id="17">Nde o wi'i non, wanywanyɓe maako fuu cemti, ammaa yimɓe nani belɗum e fii kayɗiniiɗum fuu ɗum o waɗata.</verse><verse id="18">Nden Yeesu wi'i, “Ɗume Laamu Allah nandi? Ko nandinaymiɗum?</verse><verse id="19">Laamu Allah e nandi e gabbel mastat ngel goɗɗo hocci aawi nder ngesa muuɗum. Gabbel ngel fuɗi, warti leggel, colli ngaɗi caɓɓe dow lice maaki.”</verse><verse id="20">O wi'i kadin, “Ɗume nandinaymi Laamu Allah?</verse><verse id="21">E ɗum nandi e ƴuufinirɗum ɗum goɗɗo debbo hocci lancindiri e condi alkamaari poondirkoy tatoy ndi fuu ndi ƴuufi.”</verse><verse id="22">Yeesu e yaha Urucaliima o tokki gariije e ngarihoy e mo ekkitina.</verse><verse id="23">Goɗɗo ƴamimo wi'i, “Moodibbo, yimɓe seɗɗa tan kisata?”
O wi'iɓe,</verse><verse id="24">“Ndurwee nattiron to dammugal ɓiɗɗiingal, ngam e mi wi'a'on, ɗuɗɓe ndoolay ngam natta ammaa ɓe mbaawataa.</verse><verse id="25">To joomu wuro ngon ummake maɓɓii dammugal ngal, on ndaroto yaasi on piya dammugal ngal on toroo on mbi'a, ‘Moodibbo, maɓɓitanmin dammugal!’ Ammaa o wi'ay'on, ‘Mi andaa'on, mi andaa to ƴiwoyɗon.’</verse><verse id="26">Nden on mbi'ay, ‘Min nyamdii, min njardii e maaɗa, a ekkitinii nder gariije amin.’</verse><verse id="27">Ammaa o wi'ay, ‘E mi wi'a'on, mi andaa'on, mi andaa to ƴiwoyɗon. Cendiree e am, onon kalluɓe.’</verse><verse id="28">To on ngi'ii Ibraahim e Iciyaaku e Yaakubu e annabo'en fuu nder Laamu Allah, ammaa onon on mburtinaama, on mboyay nyerƴindiron nyiiƴe.</verse><verse id="29">Yimɓe naa' Yahuudanko'en ngaray daga fuuna e hirna e woyla e fombina ɓe njooɗoo ɓe nyaama nyamndu humto nder Laamu Allah.</verse><verse id="30">Raɗɗum, woɓɓe cakitiiɓe ɓe ngartay artuɓe, nden woɓɓe artuɓe ɓe ngartay cakitotooɓe.”</verse><verse id="31">E carel ngel, woɓɓe Faarisanko'en ngari to Yeesu mbi'imo, “Alu ɗo'o ngam Hirudus e yiɗi warmaa.”</verse><verse id="32">O wi'iɓe, “Njahee mbi'on dilaaru ndun ɗon, ‘Raɗɗum, hande e jaango mi wurtinay ginni mi yamɗitinay ɓe njamɗaa. E nyalnde tatawre mi yottinay kuugal am.’</verse><verse id="33">Fuu e non, doole mi nanga laawol hande e jaango e faɓɓi jaango, ngam haanaa ɗum wara annabiijo bannye sey nder Urucaliima.</verse><verse id="34">“Jalla Urucaliima, Urucaliima a warii annabo'en, a wardii liloyaaɓe to maaɗa e kaaƴe! Nde ɗuɗɗum e mi yiɗi moɓtuki yimɓe maaɗa no geroogal moɓtirta ɓikkoy maagal ley biyeeli maagal, ammaa a jaɓaayi.</verse><verse id="35">Raɗɗum, Allah alanay'on Wuro Ceniingo mooɗon. E mi wi'a'on, on puɗɗitataa ngi'onyam, naa nyalnde nde mbiiɗon, ‘O barkiɗinaaɗo, garoyɗo nder inde Joomiraawo.’ ”</verse></chapter><chapter id="14"><verse id="1">Wonde Nyalnde Siwtaare Yeesu yahi wuro go'oto nder ardiiɓe Faarisanko'en ngam o nyaama nyamndu. Sey ɓe ngaɗi ka raarukimo, koo o waɗay ko ɓe keɓata ɓe nangiramo.</verse><verse id="2">Haade maako e woodi goɗɗo gorko gooduɗo nyawu ɓuddi.</verse><verse id="3">Yeesu ƴami Faarisanko'en e moodiɓɓe Attawra o wi'i, “Dooka jaɓii ɗum yamɗitina neɗɗo Nyalnde Siwtaare ko aa'a?”</verse><verse id="4">Ammaa ɓe nootaaki. Sey Yeesu meemi nyawɗo on yamɗitinimo, wi'imo o dilla.</verse><verse id="5">Nden o ƴamiɓe, o wi'i, “Moye nder mooɗon to ɓiɗɗo muuɗum koo ngaari muuɗum yanii nder ɓundu Nyalnde Siwtaare ittoytaamo ɗon e ɗon?”</verse><verse id="6">Ɓe keɓaayi ko ɓe mbi'imo.</verse><verse id="7">Nde Yeesu faami kumpitaaɓe nyaamuki nyamndu ɗon fuu e cuɓa jooɗaaki to mawɓe njooɗotoo, o hokkiɓe misaalu ɗu'um, o wi'i,</verse><verse id="8">“To goɗɗo humpitiima humto, taa' jooɗa to mawɓe njooɗotoo. Ɗum gaɗotooɗum o humpitii goɗɗo ɓurɗoma mangu.</verse><verse id="9">Nden kumpitoyɗoma on o waroyay o wi'umaa, ‘Umma neɗɗo o'o jooɗoo.’ Ngam non boo a semtay, njooɗoɗaa to jooɗorgal cakitiingal.</verse><verse id="10">Ammaa to ɗum humpitiima, jooɗa to jooɗorgal cakitiingal, ngam to kumpitoyɗoma waroyi, o wi'ete, ‘Higo, umma, njooɗoyoɗaa dow jooɗorgal mawɓe.’ Non hokkete mangu yeeso garoyɓe ɗon fuu.</verse><verse id="11">Ngam mawninɗo hoore muuɗum fuu o lesneteeɗo, lesninɗo hoore muuɗum boo o mawninteeɗo.”</verse><verse id="12">Nden o wi'i kumpitoyɗomo, “Taa humpitay yimɓe humto to wuro maaɗa, taa' humputu higooɓe maaɗa tan, koo mawniraaɓe e minyiraaɓe maaɗa tan, koo bandiraaɓe maaɗa tan, koo ɓe kedduɗaa riskuɓe. Ngam ɓe kumpitete kamɓe maa, ɓe ngaatanmaa ko ngaɗanɗaaɓe.</verse><verse id="13">Ammaa taa woodi humto, humputu ɓe ngalanaa, e jaraaɓe, e gurgu'en, e wumɓe.</verse><verse id="14">Ɗum barkiɗinte, ngam ɓe mbaawataa waatankima ko ngaɗanɗaaɓe. Allah waatante Nyalnde Jaango, nyalnde nde o umminta mayɓe gaɗuɓe jonde wooɗunde.”</verse><verse id="15">Nde goɗɗo nder jooɗodiiɓe e maako nani non, o wi'i Yeesu, “Neɗɗo nyaamoowo nyamndu nder Laamu Allah o barkiɗinaaɗo!”</verse><verse id="16">Sey Yeesu wi'imo, “E woodi goɗɗo neɗɗo ciryiiɗo humto mango o humpiti yimɓe ɗuɗɓe.</verse><verse id="17">Nde carel humto ngon waɗi, o lili maccuɗo maako wi'oya kumpitaaɓe ɓen, ‘Ngaroyee, koo ɗume siryaama!’</verse><verse id="18">Ammaa ɓe fuu ɓe ngaɗi ka ɗaɓɓutuki no ɓe calortoo ngam ɓe ngiɗaa yaaki. Arandeejo on wi'imo, ‘Mi soodii ngesa, doole mi yaha mi yi'aka. Waɗu munyal, mi heɓataa yaaki.’</verse><verse id="19">Ɗiɗaɓo wi'imo, ‘Mi soodii na'i demooji kanji sappo, e mi yiɗi yaaki mi foondaɗi jooni. Waɗu munyal mi heɓataa yaaki.’</verse><verse id="20">Non tataɓo maa wi'i, ‘Mi neeɓaayi ko te'umi, ngam non mi heɓataa yaaki.’</verse><verse id="21">Maccuɗo on so''ii wi'i joomu wuro muuɗum koo ɗume. Ɓernde joomu wuro on metti, o wi'i maccuɗo on, ‘Yawnu njahaa dow ɗate mawɗe e ɗate pamare nder gariiri, noddanowaayam ɓe ngalanaa, e jaraaɓe, e wumɓe, e gurgu'en.’</verse><verse id="22">Gaɗa maccuɗo on wartoyii wi'i joomu wuro muuɗum, ‘Ko mbiiɗaa ɗum waɗa waɗaama, ammaa fuu e non njayri e horii.’</verse><verse id="23">Sey joomu wuro on wi'i maccuɗo on, ‘Yahu dow ɗate mawɗe e ɗate pamare gaɗa gariiri, noddaa yimɓe ngaroya natta wuro am ngam ngo heewa.</verse><verse id="24">E mi wi'a'on, nder kumpitaaɓe arande'en walaa nyaamayɗo nyamndu humto am.’ ”</verse><verse id="25">Wonde nyalnde yimɓe ɗuɗɓe e njaada e Yeesu. Sey o raariɓe o wi'i,</verse><verse id="26">“Garoyɗo to am fuu to ɓuraayi yiɗukiyam dow nyaako muuɗum e maduujo muuɗum e debbo muuɗum e ɓiɓɓe muuɗum e mawniraaɓe e minyiraaɓe muuɗum ‑ haa maa e yonki muuɗum, o waawataa wartuki tokkuɗoyam.</verse><verse id="27">Koo moye to hoccaayi gaafaangal muuɗum tokkiyam waawataa wartuki tokkuɗoyam.</verse><verse id="28">Misaalu, to goɗɗo mooɗon e yiɗi mahuki wuro mango, ay arande o jooɗoto taw o lima ko o majjinta, o yi'a koo e mo woodi ko heƴatamo o yottinango.</verse><verse id="29">To naa' non, to o fuɗɗii mahukingo o waawataa yottinkingo, gi'uɗongo fuu jalaymo</verse><verse id="30">wi'a, ‘Raa neɗɗo o'o fuɗɗii mahuki, ammaa o waawaayi yottinki.’</verse><verse id="31">Koo boo to laamiiɗo gooduɗo sooji'en 10,000 honiday e laamiiɗo garoyɗo honamo e sooji'en 20,000, arande o jooɗoto taw o yi'a koo e mo woodi sembe honuduki e maako.</verse><verse id="32">To o yi'ii o waawataa, o lilay lilaaɓe to garayɗo on ko o yotto, ngam ɓe ɗaɓɓita siryootirki e maako.</verse></chapter><chapter id="15"><verse id="1">Wonde nyalnde jaɓooɓe ceede leydi e gaɗooɓe hakke ngari to Yeesu ngam ɓe nana ko o wi'ata.</verse><verse id="2">Ammaa Faarisanko'en e moodiɓɓe Attawra ngaɗi ka metitaaki e ɓe mbi'a, “Neɗɗo o'o e jaɓɓoo gaɗooɓe hakke haa maa e mo nyamda e maɓɓe.”</verse><verse id="3">Sey Yeesu hokkiɓe misaalu ɗu'um, wi'i,</verse><verse id="4">“To goɗɗo nder mooɗon e woodi baali 100, go'o nder baali ɗin majjii, o alay koriiɗi e ndura nder ladde, o ɗaɓɓitoya majjunga ngan naa o heɓtiinga.</verse><verse id="5">To o heɓtoyiinga, o nanay belɗum o towoyanga e daande maako.</verse><verse id="6">To o so''ake wuro, o nodday higooɓe maako e ɓe o heddi, o wi'aɓe, ‘Mballeeyam nanki belɗum ngam mi heɓtii mbaala am majjunoonga.’</verse><verse id="7">E mi wi'a'on, bo non ɗum ɓuray nanki belɗum e ton dow to gaɗoowo hakke go'oto tuubii so''ake to Allah, dow yimɓe 99 nyumooɓe ngalaa hakke.</verse><verse id="8">“Misaalu, to debbo e woodi jamɗe sappo ɗe ajurfaari, go'o majjii, ay o waɗay hiite e fitilaaru, o wuuwa wuro ngon, o ɗaɓɓita e seese‑seese koo toye naa o heɓtii yamnde majjunde nden.</verse><verse id="9">To o heɓtiinde, o nodday higooɓe maako e ɓe o heddi, o wi'aɓe, ‘Mballeeyam nanki belɗum, ngam mi heɓtii yamnde am majjunoonde.’</verse><verse id="10">E mi wi'a'on, bo non malaa'ika'en nanirta belɗum yeeso Allah to gaɗoowo hakke go'oto alii waɗuki hakke so''ake to Allah.”</verse><verse id="11">Kadimaa o wi'i, “E woodi goɗɗo neɗɗo gooduɗo ɓiɓɓe ɗiɗo.</verse><verse id="12">Pamaro on wi'i nyaako muuɗum, ‘Bappa, hokkam ndonu am.’ Sey nyaako on sendaniɓe jawdi muuɗum.</verse><verse id="13">Gaɗa balɗe seɗɗa, pamaro on hawti ko woodi fuu, o yahi leydi ngoɗɗundi, ton o lallini jawdi maako nder jonde meere.</verse><verse id="14">Gaɗa o lallinii jawdi ndin fuu, ɗum waɗi weelo kallungo nder leydi ndin, o warti mo walaa koo ɗume.</verse><verse id="15">Ngam non o yahi o huwana goɗɗo neɗɗo leydi ndin, neɗɗo on yaarimo to aladeeji maako hokkimo kuugal nyamnukiɗi.</verse><verse id="16">Kayeejo on e yiɗunoo to o heɓayno o nyaama nyamndu aladeeji, ammaa walaa kokkuɗomo goɗɗum.</verse><verse id="17">Nde hakkiilo maako warti, o wi'i nder ɓernde maako, ‘Kuwanooɓe nyaako am e ngoodi nyamndu keƴaynduɓe haa ndu horoo, ammaa min boo e mi ɗo'o weelo ɓadake warkiyam.</verse><verse id="18">Mi so''oto to nyaako am, mi wi'amo, “Bappa, mi waɗii hakke yeeso Allah e yeeso maaɗa.</verse><verse id="19">Mi hewtaayi ɗum noddayam ɓiɗɗo maaɗa, e mi toromaa alam mi warta go'oto nder kuwanooɓema.” ’</verse><verse id="20">Sey o ummii o so''ii to nyaako maako.
“Ko o yottoo wuro ngon, nyaako maako yi'imo yurminanimo, doggi wuundoyiimo jaɓɓiimo boɗɗum.</verse><verse id="21">Ɓiɗɗo on wi'imo, ‘Bappa, mi waɗii hakke yeeso Allah e yeeso maaɗa, jooni mi hewtaayi ɗum noddayam ɓiɗɗo maaɗa.’</verse><verse id="22">Ammaa nyaako on wi'i maccuɓe muuɗum, ‘Njawnee ngaddon limce ɓurɗe wooɗuki, ɓornonmo. Ngaɗaneemo jabbaare e hoondu maako e paɗe e koyɗe maako.</verse><verse id="23">Ngaddee ngaari payndi, kirsonndi, nyaamen nanen belɗum,</verse><verse id="24">ngam ɓiɗɗo am o'o, o maayiino, ammaa o ummake, o majjiino, ammaa o heɓtaama!’ Sey ɓe puɗɗi nyaamuki, e ɓe nana belɗum.</verse><verse id="25">“E carel ngel mawniraawo on e ton ngesa. Sey e mo wartoya, nde o ɓadii wuro, o nani e ɗum fiya bawɗi e ɗum wama.</verse><verse id="26">Sey o noddi go'oto nder maccuɓe o ƴamimo, o wi'i, ‘Ko wangi?’</verse><verse id="27">Maccuɗo on wi'imo, ‘Minyiraawo maaɗa warti, nyaako maaɗa boo hirsii ngaari payndi ngam o wartii jam koo ko yanimo.’</verse><verse id="28">Ɓernde mawniraawo on metti o salii nattuki wuro ngon. Nyaako on wurtoyii toriimo o natta.</verse><verse id="29">Ammaa o wi'i nyaako on, ‘Raa, duuɓi ɗuɗɗi e mi huwanmaa bo maccuɗo, mi meeɗaayi salaaki ko mbiiɗaayam, ammaa fuu e non a meeɗaayi hokkukiyam koo damngel go'el ngam mi nanda belɗum e higooɓe am.</verse><verse id="30">Ammaa nde ɓiɗɗo maaɗa o'o wartoyi, nyaamuɗo jawdi maaɗa dow tokkuki rewɓe, a hirsaniimo ngaari payndi.’</verse><verse id="31">“Nyaako on wi'imo, ‘Ɓiɗɗo am, an a wondi e am koo ndeye, ko ngoodumi fuu an jeyiɗum.</verse></chapter><chapter id="16"><verse id="1">Yeesu wi'i tokkuɓemo, “E woodi goɗɗo diskuɗo jowuɗo goɗɗo dow jawdi muuɗum ngam faamanandi. Goɗɗo wi'i diskuɗo on, ‘On ɗon mo njowɗaa dow jawdi maaɗa e mo wonnandi.’</verse><verse id="2">Ngam non diskuɗo on noddimo, wi'imo, ‘Ko nanaymi dow maaɗa nihi? Wi'am no njogoriɗaa jawdi am ngam daga jooni mi ittete dow jawdi am.’</verse><verse id="3">Paamanoowo jawdi on wi'i nder ɓernde muuɗum, ‘No ngaɗaymi jooni? Raa joomu wuro am riiwayyam dow kuugal nga'al, raa boo mi walaa sembe remuki, mi semtay boo toraaki.</verse><verse id="4">Yawwaa! Jooni e mi andi no ngaɗaymi ngam yimɓe njaɓayam nder gureeje maɓɓe to mi riiwaama daga kuugal nga'al.’</verse><verse id="5">Sey o lilani ɓe joomu wuro maako tokkata nyamaande, o wi'i arandeejo, ‘No joomu wuro am tokkatama?’</verse><verse id="6">O wi'imo, ‘Paali nebbam jaytun 800 tokketeemi.’ Paamanoowo jawdi on wi'imo, ‘Jaɓu ɗerewol nyamaande maaɗa, yawnu windu 400.’</verse><verse id="7">Nden o wi'i ɗiɗaɓo on, ‘An boo, noye tokketeɗaa?’ O wi'imo, ‘Buhuuji alkamaari 1,000 tokketeemi.’ O wi'imo, ‘Jaɓu ɗerewol nyamaande maaɗa windu buhuuji 800.’</verse><verse id="8">Joomu wuro on mani paamanoowo jawdi mo walaa goonga on, ngam e mo woodi ƴoyre. Mi hokku'on misaalu ɗu'um ngam andon yimɓe ɓe tokkaayi Allah ɓurii yimɓe tokkuɓemo ƴoyre dow fii duuniyaaru.</verse><verse id="9">“E mi wi'a'on, kuutiree jawdi duuniyaaru ngam keɓon higooɓe, ngam to jawdi ndin re'ii, ɗum jaɓa'on nder wuro Allah ngo haa abadaa.</verse><verse id="10">Fuu gaɗuɗo ko haani e fii seɗɗa, o waɗay ko haani e fii ɗuɗɗum. Non maa mo walaa goonga dow fii seɗɗa waɗataa goonga dow fii ɗuɗɗum.</verse><verse id="11">To on ngalaa goonga e jogaaki jawdi duuniyaaru, moye hoolotoo'on e jogaaki jawdi goongaari?</verse><verse id="12">To on njogoraaki jawdi goɗɗo goonga, moye hokkata'on ko wartata ɗum mooɗon?</verse><verse id="13">“Walaa maccuɗo baawayɗo jagganaaki joomu wuro'en ɗiɗo. Koo o wanya go'oto o yiɗa go'oto, koo o mawnina go'oto o yawana go'oto. Non onon maa on mbaawataa jagganaaki Allah e jagganaaki jawdi carel go'o.”</verse><verse id="14">Nde Faarisanko'en nani fuu ko o wi'i, ɓe ɗurtiimo ngam ɓe giɗɓe ceede.</verse><verse id="15">O wi'iɓe, “Onon ngoni kollooɓe ko'e mooɗon on gaɗooɓe ko haani yeeso yimɓe, ammaa Allah e andi ɓerɗe mooɗon. Ngam ko yimɓe mawninta e harmini yeeso Allah.</verse><verse id="16">“Attawra e Defte Annabo'en ngoni ko ɗum wa'ajinta haa carel Yahaya Gaɗoowo Baptisma. Daga carel ngel, e ɗum andina Habaru Belɗum dow Laamu Allah, koo moye e durwa ngam heɓa nattuki.</verse><verse id="17">Ammaa fuu e non, ɗum ɓuray hoyuki dow e ley re'a e dow toɓɓel go'el ngel Attawra majjinee.</verse><verse id="18">“Koo moye yoofi debbo muuɗum te'i goɗɗo, njeenu o waɗata. Neɗɗo te'uɗo joofaaɗo maa, njeenu o waɗata.”</verse><verse id="19">“E woodi goɗɗo diskuɗo ɓornotooɗo limce ɗe ceede, e mo nyaama ko o yiɗi koo ndeye.</verse><verse id="20">E dammugal wuro maako koo ndeye e ɗum wadda goɗɗo mo walanaa bi'eteeɗo Li'aajaru e mo woodi putte koo toye e ɓandu maako.</verse><verse id="21">E mo yiɗi nyaamuki ko yani e leydi daga nder nyamndu diskuɗo on. Ko ɓuri non, kutiiji maa e ngara e taha putte maako.</verse><verse id="22">Nde mo walanaa on maayi, malaa'ika'en njaarimo o jooɗoo haade Annabi Ibraahim. Diskuɗo on maa maayi o uwaa.</verse><verse id="23">O nattinaa hiite e mo yara bone, sey o ƴefti gite maako, o yi'i Li'aajaru e jooɗii haade Annabi Ibraahim.</verse><verse id="24">O noddi Ibraahim e sembe, o wi'i, ‘Yaa Ibraahim, yurminanam, liloy Li'aajaru mbi'aamo o suuwa hoondu maako nder ndiyam o fewna ɗemngal am ngam e mi yara bone kalluɗum nder hiite nge'e.’</verse><verse id="25">Ibraahim wi'imo, ‘Ɓiɗɗo am, siftor carel ko ngonnoɗaa duuniyaaru a heɓii ko ngiɗɗaa fuu, Li'aajaru boo yarii bone kalluɗum. Ammaa jooni e mo nana belɗum ɗo'o, an boo a ɗon yara bone kalluɗum.</verse><verse id="26">Gaɗa non, e woodi ngayka lugguka hakkunde meeɗen. Walaa baawayɗo huula daga ɗo'o yaha to ngonɗaa, non maa daga to ngonɗaa walaa baawayɗo huuloya to amin.’</verse><verse id="27">Ammaa diskuɗo on wi'i, ‘E mi toromaa, Bappa, lilu Li'aajaru to wuro nyaako am.</verse><verse id="28">E mi woodi minyiraaɓe njowo, e mi yiɗi o yaha o wagginaɓe ngam kamɓe maa to' ɓe ngara to njaraymi bone kalluɗum ɗo'o.’</verse><verse id="29">Ammaa Ibraahim wi'imo, ‘E ɓe ngoodi Attawra e Defte Annabo'en, al ɓe ngaɗa ko ɗe mbi'i.’</verse><verse id="30">Diskuɗo on wi'i, ‘Naa' non, yaa Ibraahim, to goɗɗo nder mayɓe yahaniiɓe, ɓe tuubay.’</verse><verse id="31">Ibraahim wi'imo, ‘To ɓe nanaayi ko Attawra e Defte Annabo'en mbi'ata, ɓe njaɓataa ko ummiiɗo daga mayde wi'iɓe.’ ”</verse></chapter><chapter id="17"><verse id="1">Sey Yeesu wi'i tokkuɓemo, “Doole ko waɗata yimɓe ngaɗa hakke wara, ammaa gaɗuɗo goɗɗo waɗi hakke yaray bone.</verse><verse id="2">Ɗum ɓuranay neɗɗo on haɓɓanee kaaƴa namol manga e daande o faɗɗee nder ndiyam mbeela, dow o waɗa go'oto nder sukaaɓe pamarɓe ɓe'e kooliiɓeyam waɗa hakke.</verse><verse id="3">Paamanee ko'e mooɗon.
“To bandiraawo maaɗa waɗaniima ko wooɗaa, metanmo. To o tuubii, yaafanamo.</verse><verse id="4">To o waɗaniima ko wooɗaa nde joweeɗiɗi e nyalnde go'o, nden nde joweeɗiɗi e mo wara to maaɗa e mo wi'a, ‘Mi tuubii,’ doole njaafanoɗaamo.”</verse><verse id="5">Lilaaɓe Yeesu mbi'imo, “Ɓeydanmin hoolaaki Allah!”</verse><verse id="6">Yeesu nootii wi'iɓe, “Daa on ngoodi hoolaaki famɗirki bo gabbel mastat, on mbaaway mbi'on lekki ki'i, ‘Ɗoofa tiggoyoɗaa nder ndiyam,’ sey ki waɗa bo ko mbiiɗon.</verse><verse id="7">“Moye nder mooɗon gooduɗo maccuɗo demayɗo koo durayɗo baali, to maccuɗo on wartoyii daga ngesa o wi'amo, ‘Woroy, jooɗa nyaamaa nyamndu?’</verse><verse id="8">Sam walaa bi'oowo non, sey ni o wi'amo, ‘Ɓorna limcere defuki, ndefanaayam hiraande, ngaddanaayam, mi nyaama mi yara taw, nden nyaamaa njaraa.’</verse><verse id="9">On kammoo o yettay maccuɗo on ngam o waɗii ko o wi'i?</verse><verse id="10">Aa'a. Non onon maa, to on kuwii ko ɗum wi'i'on, on mbi'ay, ‘Min maccuɓe ɓe ngalaa bote. Min ngaɗii ko haani min ngaɗa tan.’ ”</verse><verse id="11">Yeesu e yaha Urucaliima, o tokki keerol leydi Samaariya e leydi Galiili.</verse><verse id="12">E mo natta wongel gariyel, sey yimɓe sappo gooduɓe nyawu nyaamoojum laral kawri e maako, ɓe ndarii to woɗɗi.</verse><verse id="13">Ɓe noddi e sembe, ɓe mbi'i, “Yeesu! Mawɗo! Yurminanmin!”</verse><verse id="14">Nde Yeesu yi'iɓe, o wi'iɓe, “Njahee ardiiɓe diina ngi'a'on.”
E ɓe nder yaadu, sey ɓe njamɗiti.</verse><verse id="15">Nde go'oto maɓɓe yi'i yamɗitii, o so''ii e mo manta Allah e sembe.</verse><verse id="16">O diccii yeeso Yeesu, o yettimo. Kanko boo o Samaariyankeejo.</verse><verse id="17">Yeesu wi'imo, “Naa' onon sappo njamɗiti? To njoweenayo ɓen ngoni?</verse><verse id="18">Walaa mo ɗum heɓi so''oyii yetti Allah sey koɗo o'o tan?”</verse><verse id="19">Sey o wi'i Samaariyankeejo on, “Umma ndillaa. A yamɗitii ngam a hoolakeyam.”</verse><verse id="20">Woɓɓe Faarisanko'en ƴami Yeesu ɓe mbi'i, “Ndeye Laamu Allah waroyta?” O wi'iɓe, “Ɗum yi'ataa Laamu Allah e gite.</verse><verse id="21">Walaa bi'oowo, ‘Raa Laamu Allah ɗo'o,’ koo ‘Raa Laamu Allah ton nii,’ ngam Laamu Allah e nder mooɗon.”</verse><verse id="22">Sey o wi'i tokkuɓemo, “Balɗe e ngara ko kaaɓoton yi'uki nyalnde wo'oyre nder nyalɗe Ɓii Neɗɗo, ammaa on ngi'ataa.</verse><verse id="23">E carel ngel yimɓe mbi'ay'on, ‘Rammo ɗaa'e!’ koo boo, ‘Rammo ɗo'o!’ To' on njahu. To' on tokkuɓe.</verse><verse id="24">No maƴƴere maƴƴirta yi'ee koo toye, non gartol Ɓii Neɗɗo wa'ata.</verse><verse id="25">Ammaa arande doole o yara torra kalluka, yimɓe jaamanu ɗu'um nganyamo.</verse><verse id="26">Ko waɗuno nder jaamanu Annabi Nuhu, non waɗetee nder balɗe ko Ɓii Neɗɗo wartoyta.</verse><verse id="27">Yimɓe e nyaama, e njara, e te'a, e te'ee haa carel ko Annabi Nuhu natti komiwal mangal, ndiyam wari halkiɓe ɓe fuu.</verse><verse id="28">Non maa no ɗum waɗuno nder jaamanu Luutu. Yimɓe e nyaama, e njara, e cooda, e coora, e ndema, e maha.</verse><verse id="29">Ammaa nyalnde nde Luutu wurtii daga nder gariiri Sodom, ɗum yoofoyi hiite e kaaƴe nyaamooje hiite daga dow, nge halkiɓe ɓe fuu.</verse><verse id="30">Non waɗetee nyalnde nde Ɓii Neɗɗo wangata.</verse><verse id="31">“E nyalnde nden gonɗo dow suudu fuu to' jippoyoo ngam hoccuki jawdi maako nder suudu. Gonɗo to ngesa boo to' so''oo wuro.</verse><verse id="32">Ciftoree debbo Luutu!</verse><verse id="33">Koo moye ɗaɓɓutuɗo hisna yonki muuɗum dullayki, ammaa koo moye dulli yonki muuɗum ngam am hisnayki.</verse><verse id="34">E mi wi'a'on, e jemmaare nden yimɓe ɗiɗo pukkodoto dow leeso go'o ɗum hocca go'oto, ɗum ala go'oto.</verse><verse id="35">Rewɓe ɗiɗo e namida, ɗum hocca go'oto, ɗum ala go'oto.</verse><verse id="36">[Yimɓe ɗiɗo e kuwa nder ngesa, ɗum hocca go'oto, ɗum ala go'oto.]”</verse><verse id="37">Tokkuɓemo mbi'imo, “Moodibbo, toye fii ɗu'um waɗata?”
O wi'iɓe, “To baatuɗum woni, ɗon jigaaje kawritata.”</verse></chapter><chapter id="18"><verse id="1">Sey Yeesu hokki tokkuɓemo misaalu ɗu'um ngam o hollaɓe ɓe ngaɗa ka waɗuki do'aare to' ɓe coma.</verse><verse id="2">O wi'i, “E wondi gariiri e woodi goɗɗo alkaaliijo mo hulataa Allah o wannaa e yimɓe.</verse><verse id="3">E woodi goɗɗo debbo nder gariiri ndin gorko maako maayi. Koo ndeye e mo yaha to alkaaliijo on e mo toroomo e mo wi'a, ‘Waɗu ko haani hakkunde am e ganyo am.’</verse><verse id="4">Alkaaliijo on neeɓi jaɓaayi. Ammaa gaɗa ɗon o wi'i nder ɓernde maako, ‘Koo nde mi hulataa Allah, kadin mi wannaa e koo moye,</verse><verse id="5">ammaa ngam debbo o'o e wannayam, mi waɗanaymo ko haani, ngam to' o waɗa mi soma e garol maako.’ ”</verse><verse id="6">Nden Yeesu wi'i, “Nanee ko alkaaliijo o'o mo hulataa Joomiraawo wi'i.</verse><verse id="7">E yi'uki mooɗon Allah waɗantaa cuɓaaɓe muuɗum torotooɓemo jemma e nyalawma ko haani? O neeɓay o wallaayiɓe?</verse><verse id="8">E mi wi'a'on, o yaaway waɗankiɓe ko haani. Ammaa to Ɓii Neɗɗo wartoyii, o taway kooliiɓemo nder duuniyaaru boo?”</verse><verse id="9">E woodi ngi'ooɓe ko'e mu''en ɓe gaɗooɓe ko Allah yiɗi, e ɓe njawana woɓɓe. Yeesu hokkiɓe misaalu ɗu'um.</verse><verse id="10">O wi'i, “Yimɓe ɗiɗo njahi Wuro Ceniingo ngam ɓe ngaɗa do'aare, go'oto Faarisankeejo, go'oto boo jaɓoowo ceede leydi.</verse><verse id="11">Faarisankeejo on darii, waɗi do'aare nder ɓernde muuɗum wi'i, ‘Allah, mi yettiima ngam mi waɗataa ko woɓɓe yimɓe ngaɗata, bo wuyɓe, e gaɗooɓe ko wooɗaa, e gaɗooɓe njeenu, koo maa bo jaɓoowo ceede leydi o'o.</verse><verse id="12">E mi suumoo nde ɗiɗi nder yontoore go'o, nden e mi itta jakka nder ko keɓumi fuu.’</verse><verse id="13">Ammaa jaɓoowo ceede leydi on darii to woɗɗi. O raaraayi dow, e mo rondi juuɗe maako dow hoore, e mo wi'a, ‘Yaa Allah, yurminanam, mi waɗii hakke.’</verse><verse id="14">E mi wi'a'on, jaɓoowo ceede leydi on hootii wuro o jaafanaaɗo hakke maako, ammaa Faarisankeejo on yaafanaaka. Ngam koo moye mawninɗo hoore muuɗum o pamɗinteeɗo, nden lestinɗo hoore muuɗum boo o mawninteeɗo.”</verse><verse id="15">Yimɓe e ngaddana Yeesu sukahoy maɓɓe pamaroy ngam o barkiɗinakoy, ammaa nde tokkuɓemo ngi'i non, ɓe kaɓaniɓe.</verse><verse id="16">Ammaa Yeesu noddi sukahoy koy to muuɗum, wi'i, “Alee sukahoy pamaroy ngara to am. To' on kaɗukoy, ngam gooduɓe ɓerɗe iri ɗe maakoy njeyi Laamu Allah.</verse><verse id="17">E mi wi'a'on goonga, koo moye mo jaɓaayi Laamu Allah bono sukayel pamarel, o nattataa laamu ɗum koo seɗɗa.”</verse><verse id="18">Sey goɗɗo laamiiɗo ƴamimo wi'i, “Moodibbo geeto, ko haani mi waɗa mi heɓa yonki ki re'ataa?”</verse><verse id="19">Yeesu nootii, wi'imo, “Ngam ɗume noddirɗaayam geeto? Walaa geeto sey Allah tan.</verse><verse id="20">A andi ko Attawra wi'i, ‘Taa' waɗu njeenu. Taa' waɗu warhoore. Taa' wujju. Taa' hokku ceyda fewre. Hokku nyaako maaɗa e maduujo maaɗa mangu.’ ”</verse><verse id="21">O wi'i, “E mi waɗa fii ɗu'um fuu daga e mi suka.”</verse><verse id="22">Nde Yeesu nani non, wi'imo, “Haa jooni horanimaa fii go'o. Sooru ko ngooduɗaa fuu, cendanaa ɓe ngalanaa ceede ɗen, nden a heɓay mbarjaari ton dow. Nden ngaraa, tokkaayam.”</verse><verse id="23">Nde o nani non, o nanaayi belɗum, ngam e mo woodi risku ɗuɗɗum.</verse><verse id="24">Yeesu raarimo wi'i, “E ɗum saɗi naa' seɗɗa diskuɗo natta Laamu Allah!</verse><verse id="25">Ɗum ɓuray hoyki ngeelooba tokka nder yolnde baatal dow diskuɗo natta Laamu Allah.”</verse><verse id="26">Nanuɓe ko o wi'i mbi'imo, “Too, to ɗum non, moye hisata?”</verse><verse id="27">Yeesu wi'iɓe, “Ko yimɓe mbaawataa waɗuki, Allah waaway waɗukiɗum.”</verse><verse id="28">Biiturus wi'imo, “Raɗɗum, min alii ko min ngoodi fuu min tokkiima.”</verse><verse id="29">Yeesu wi'iɓe, “E mi wi'a'on goonga, koo moye aluɗo wuro muuɗum, koo debbo muuɗum, koo sakiraaɓe muuɗum, koo danyooɓe muuɗum, koo ɓiɓɓe muuɗum, ngam Laamu Allah,</verse><verse id="30">o heɓay ko ɓuri non ɗuuɗuki nder jaamanu ɗu'um, nden to o maayii o heɓay yonki ki re'ataa.”</verse><verse id="31">Sey Yeesu noddi tokkuɓemo sappo e ɗiɗo, ɓe kakkitii o wi'iɓe, “Raɗɗum, en njahay Urucaliima, nden koo ɗume ko annabo'en mbindi dow Ɓii Neɗɗo ɗum heeway.</verse><verse id="32">Ɗum nangaymo, ɗum hokkitiramo nder juuɗe heeferɓe, ɓe njukkitamo, ɓe kuɗamo, ɓe tuttanamo joode,</verse><verse id="33">ɓe piyamo, ɓe mbaramo. Nden nyalnde tatawre o ummoto daga mayde.”</verse><verse id="34">Tokkuɓemo sappo e ɗiɗo ɓen paamaayi ko o wi'i dow hoore maako. Faamu ɗum suuɗanakeɓe, ɓe keɓtaayi dow ɗume o metata.</verse><verse id="35">Nde Yeesu ɓadii yottaaki gariiri Jeriiko, goɗɗo bumɗo e jooɗii haade ɗatal e toroo.</verse><verse id="36">Nde bumɗo on nani yimɓe ɗuɗɓe e ƴaɓɓoo, o ƴami, “Ko wangi?”</verse><verse id="37">Ɓe mbi'imo, “Yeesu Najarankeejo ƴaɓɓotoo.”</verse><verse id="38">O noddi e sembe, o wi'i, “Yeesu, Ɓiɗɗo Dawda, yurminanam!”</verse><verse id="39">Jahooɓe yeeso Yeesu kaɓanimo mbi'imo o de''ita, ammaa o ɓeydi nodduki e sembe, e mo wi'a, “Ɓiɗɗo Dawda, yurminanam!”</verse><verse id="40">Ngam non Yeesu darii wi'i ɗum wadda bumɗo on to maako. Nde o ɓaddoyii haade, Yeesu ƴamimo, wi'i,</verse><verse id="41">“Ɗume ngiɗɗaa mi waɗanmaa?”
O wi'i, “Moodibbo, e mi yiɗi mbumtinaayam.”</verse><verse id="42">Sey Yeesu wi'imo, “Wumtu! Hoolaare maaɗa yamɗitiniima.”</verse><verse id="43">Ɗon e ɗon gite maako mbumti, o tokki Yeesu, e mo manta Allah. Nde wonɓe ɗon fuu ngi'i ko waɗi, kamɓe maa ɓe manti Allah.</verse></chapter><chapter id="19"><verse id="1">Yeesu natti Jeriiko e mo ƴaɓɓoo nder gariiri ndin.</verse><verse id="2">E woodi goɗɗo neɗɗo ton mawɗo jaɓooɓe ceede leydi, bi'eteeɗo Jakka, o diskuɗo.</verse><verse id="3">E mo yiɗi o yi'a moye woni Yeesu, ammaa o waawaayi ngam yimɓe ɗuuɗii, kadimaa o dammuɗo.</verse><verse id="4">Sey o doggi o ardii o ƴeeŋi lekki ngam o yi'a Yeesu, ngam ɗon Yeesu ƴiwata.</verse><verse id="5">Nde Yeesu yottii wigeere nden tijjii wi'imo, “Jakka, yawnu njippoyoɗaa ngam hande wuro maaɗa mbaalaymi.”</verse><verse id="6">Sey Jakka yawni, jippoyii, jaɓɓiimo e welwelta.</verse><verse id="7">Nde yimɓe ngi'i Yeesu yahi wuro maako, ɓe fuu ɓe ngaɗi ka metitaaki e ɓe mbi'a, “O waalay wuro neɗɗo gaɗoowo hakke.”</verse><verse id="8">Ammaa Jakka ummii wi'i Yeesu, “Moodibbo, mi hokkay ɓe ngalanaa sendere jawdi am. Kadimaa to e woodi ɓe njaɓanmi goɗɗum ko haanaa fuu, mi yoɓayɓe ko njaɓanmiɓe nde nayi.”</verse><verse id="9">Yeesu wi'imo, “Hande kisndam warii nder wuro ngo'o, ngam kanko maa o ɓiɗɗo Ibraahim.</verse><verse id="10">Ngam Ɓii Neɗɗo waroyii ɗaɓɓita ko majji hisnaɗum.”</verse><verse id="11">E ɓe nder nanuki ko o wi'ataɓe, sey o hokkiɓe misaalu ɗu'um ngam o ɓadake Urucaliima, kadimaa ngam yimɓe e kammoo Laamu Allah wangay ɗon e ɗon.</verse><verse id="12">O wi'i, “Goɗɗo neɗɗo mawɗo yahay wondi gariiri goɗɗundi ngam ɗum lamnamo o so''oyoo.</verse><verse id="13">O noddi maccuɓe maako kamɓe sappo, o hokki koo moye maɓɓe ceede ɗe kuwoowo heɓata nder lebbi tati, o wi'iɓe, ‘Coodee cooritooɗon e ceede ɗe'e naa mi wartoyii.’</verse><verse id="14">Ammaa yimɓe leydi maako ngiɗaamo, sey ɓe lili lilaaɓe gaɗa o dillii ɓe mbi'a, ‘Min ngiɗaa neɗɗo o'o laamoo leydi amin.’</verse><verse id="15">“Nde o lamnaa o so''ii wuro, o wi'i ɗum noddanamo maccuɓe ɓen ɗon ɓe o hokkunoo ceede, ngam o yi'a ɓeydaari noye o heɓi.</verse><verse id="16">Arandeejo on waroyi wi'i, ‘Joomu wuro, ceede maaɗa ɓeydake nde sappo.’</verse><verse id="17">O wi'imo, ‘A huwii boɗɗum, a maccuɗo boɗɗo. Nde a hollii goonga maaɗa dow fii pamarum, a laamoto gariije sappo.’</verse><verse id="18">Ɗiɗaɓo wari, wi'imo, ‘Joomu wuro, ceede maaɗa ɓeydake nde jowi.’</verse><verse id="19">Joomu wuro on wi'imo, ‘An, a laamoto gariije jowi.’</verse><verse id="20">Goɗɗo waroyi wi'i, ‘Joomu wuro, raa ceede maaɗa ɗe kaɓɓumi nder limcere cuuɗumi.</verse><verse id="21">E mi hulumaa ngam a neɗɗo caɗanɗo; a hocca ko a resaayi, a fe''a ko a aawaayi.’</verse><verse id="22">Joomu wuro on wi'imo, ‘An, a maccuɗo kalluɗo. Ko mbiiɗaa e honduko maaɗa nangiima! E yiiki maaɗa mi neɗɗo caɗanɗo? A nyuma e mi hocca ko mi resaayi, e mi fe''a ko mi aawaayi?</verse><verse id="23">To ɗum non, ko waɗi a resanaayiyam ceede to ɗe kuutirtee ɗe ɓeydoo, ngam to mi wartoyii mi tawa ɗe ɓeydake?’</verse><verse id="24">O wi'i dariiɓe haade ɗon, ‘Njaɓee ceede ɗen to maako, kokkonɗe on ɗon ɓeyduɗo ceede muuɗum nde sappo.’</verse><verse id="25">Ɓe mbi'imo, ‘Joomu wuro, ay on ɗon ceede maako ɓurii ɗe o'o ɗuuɗuki nde sappo.’</verse><verse id="26">‘Non boo e mi wi'a'on, fuu gooduɗo ɗum ɓeydanaymo. Ammaa mo walaa goɗɗum, koo ko o woodi maa ɗum jaɓayɗum.</verse><verse id="27">Ɓen ɗon wanywanyɓe am boo ɓe ngiɗaa mi laamoo dow maɓɓe, ngaddeeɓe ɗo'o, mbaronɓe yeeso am.’ ”</verse><verse id="28">Nde Yeesu wi'i non, o nangi laawol yaaki Urucaliima.</verse><verse id="29">Nde o ɓadii gariije Betafaaji e Betani to Hocceere Nde Leɗɗe Jaytun, sey o lili tokkuɓemo ɗiɗo.</verse><verse id="30">O wi'iɓe, “Njahee nder gariyel gongel yeeso mooɗon. E nattuki mooɗon, on taway mbabba mola e nga haɓɓii, ɗum meeɗaayi waɗɗaakinga. Pittoyeenga ngaddonnga ɗo'o.</verse><verse id="31">To goɗɗo ƴamii'on ko waɗi pittotonnga, mbi'eemo, ‘Moodibbo e yiɗi huutirkinga.’ ”</verse><verse id="32">Sey lilaaɓe ɓen njahi tawi mbabba ngan non no o wi'iriɓe.</verse><verse id="33">E ɓe pittanga, sey joomiiga wari wi'iɓe, “Ngam ɗume pittotonnga?”</verse><verse id="34">Ɓe mbi'imo, “Moodibbo e yiɗi huutiniranga.”</verse><verse id="35">Ɓe njaaraninga Yeesu, ɓe mbe''iti cuddaari maɓɓe dow magga, ɓe koccimo ɓe njowimo dow maaga.</verse><verse id="36">E mo nder yaadu dow mbabba ngan, yimɓe ngaɗi ka we''utuki cuddaari maɓɓe dow ɗatal ngal.</verse><verse id="37">Nde o ɓadii Urucaliima to regorde Hocceere Nde Leɗɗe Jaytun, hawrutuɓe tokkuɓemo puɗɗi welweltuki e manta Allah e sembe ngam kuuɗe kulniiɗe fuu ɗe ɓe ngi'i.</verse><verse id="38">E ɓe mbi'a, “O barkiɗinaaɗo Laamiiɗo garoyɗo nder inde Joomiraawo! Jam e ton dow, en mawnin Allah!”</verse><verse id="39">Sey woɓɓe Faarisanko'en nder hawrutuɓe ɓen mbi'i Yeesu, “Moodibbo, haɓan tokkuɓema.”</verse><verse id="40">O wi'iɓe, “E mi wi'a'on, to ɓe nde''itii, kaaƴe ɗe'e mantay Allah e sembe.”</verse><verse id="41">Nde Yeesu ɓaddii Urucaliima yi'i gariiri ndin, o woyanindi,</verse><verse id="42">e mo wi'a, “Daa a anduno hande ko waddata jam! Ammaa ɗum suuɗanake gite maaɗa.</verse><verse id="43">Ngam balɗe ngaroyay ɗe wanywanyɓe maaɗa pilotomaa ɓe ɓiɗɗumaa koo toye maaɗa,</verse><verse id="44">ɓe ndo''umaa e leydi, an e ɓiɓɓe maaɗa wonɓe nder maaɗa, ɓe alataa wonde hayre dow wonde nder maaɗa, ngam a anditaayi carel ngel Allah wari hisnukima.”</verse><verse id="45">Yeesu natti Wuro Ceniingo, o fuɗɗi riiwuki ɓe soore‑soore,</verse><verse id="46">o wi'iɓe, “Ɗum windaama Allah wi'i, ‘Ɗum noddiray wuro am wuro do'aare,’ ammaa on ngartiriingo luuro wuyɓe.”</verse><verse id="47">Koo ndeye e mo ekkitina nder Wuro Ceniingo, ammaa mawɓe ardiiɓe diina e moodiɓɓe Attawra e ardiiɓe yimɓe e ngaɗi ka ɗaɓɓutuki no ɓe mbardatamo.</verse></chapter><chapter id="20"><verse id="1">Wonde nyalnde, Yeesu e ekkitina yimɓe nder Wuro Ceniingo, e mo wa'ajina Habaru Belɗum, sey mawɓe ardiiɓe diina e moodiɓɓe Attawra e mawɓe yimɓe ngari to maako,</verse><verse id="2">ɓe mbi'imo, “E laamu moye ngaɗataa kuuɗe ɗe'e? Moye hokkumaa laamu ɗum?”</verse><verse id="3">O wi'iɓe, “Min maa mi ƴamay'on, jooni mbi'eeyam,</verse><verse id="4">baptisma ɗum Yahaya waɗi, to Allah ɗum ƴiwoyi koo to yimɓe ɗum ƴiwoyi?”</verse><verse id="5">Sey ɓe meddi hakkunde maɓɓe, ɓe mbi'i, “To en mbi'ii, ‘Daga to Allah ɗum ƴiwoyi,’ o wi'ay, ‘Ko waɗi on jaɓaayi ko o wi'i?’</verse><verse id="6">To boo en mbi'ii, ‘To yimɓe ɗum ƴiwoyi,’ yimɓe ɓe'e fuu kuborto'en kaaƴe, ngam ɓe njaɓii Yahaya o annabiijo.”</verse><verse id="7">Ngam non ɓe mbi'i Yeesu, “Min andaa to ɗum ƴiwoyi.”</verse><verse id="8">Sey Yeesu wi'iɓe, “Non min maa, mi wi'ataa'on koo e ɗume laamu ngaɗiraymi kuuɗe ɗe'e.”</verse><verse id="9">Sey Yeesu fuɗɗi hokkuki yimɓe misaalu ɗu'um, o wi'i, “Goɗɗo neɗɗo waɗi ngesa inabooje, o hokkika woɓɓe remooɓe mo''inaka, o dilli wondi leydi o neeɓi ton.</verse><verse id="10">Nde carel ɓenduki inabooje ɗen waɗi, o lili maccuɗo to ɓe o hokki ngesa kan o jaɓonoyamo ko ɓe ngaadi nder ko ɓendi. Sey ɓe piyi maccuɗo on ɓe ndiiwimo koo ko ɓe kokkimo.</verse><verse id="11">Joomu ngesa on lili goɗɗo maccuɗo kadin, kanko maa ɓe piyimo ɓe kuɗi kuɗinimo, ɓe co''imo, koo ko ɓe kokkimo.</verse><verse id="12">Sey o fuɗɗiti o lili maccuɗo tataɓo, kanko boo ɓe nawnimo ɓe mburtinimo nder ngesa kan.</verse><verse id="13">Sey joomu ngesa on wi'i, ‘Ko ngaɗaymi? Mi lilay ɓiɗɗo am mo ɓurmi yiɗuki. E mi kammoo ɓe kokkaymo mangu.’</verse><verse id="14">Ammaa nde ɓe o hokki ngesa kan ngi'i ɓiɗɗo joomu ngesa on, sey ɓe mbi'i hakkunde maɓɓe, ‘Too! Raa donoowo ngesa kan. Ngaree mbarenmo, ndonu ngesa kan warta ɗum meeɗen.’</verse><verse id="15">Sey ɓe mburtinimo nder ngesa kan ɓe mbarimo.
“Too, ko kammiiɗon joomu ngesa on waɗantaɓe?</verse><verse id="16">O waray o halkaɓe, o hokka woɓɓe ngesa kan.”
Nde yimɓe nani non, ɓe mbi'i, “Allah hoyna!”</verse><verse id="17">Ammaa Yeesu raariɓe wi'i, “Too, ko woni ma'ana aayaare bi'unde:
‘Hayre nde mahooɓe nganyi,
kayre warti hayre ɓurnde darnuki maadi?’</verse><verse id="18">“Koo moye yanoyi dow hayre nden yewi yewinay; ammaa to hayre nden yanii dow goɗɗo, nde namaymo bo condi.”</verse><verse id="19">Moodiɓɓe Attawra e mawɓe ardiiɓe diina e ngiɗi nanga Yeesu ɗon e ɗon, ngam ɓe paamii dow maɓɓe o hokki misaalu ɗu'um, ammaa e ɓe kula yimɓe.</verse><verse id="20">Ngam non ɓe ngaɗani Yeesu gite, ɓe lili woɓɓe nanditinɓe e yimɓe ɓe goonga ngam ɓe nana koo o wi'ay goɗɗum ɗum ɓe keɓata ɓe ngulliroyoomo yeeso gomnaajo leydi.</verse><verse id="21">Lilaaɓe ɓen sey ƴami Yeesu mbi'i, “Moodibbo, e min andi ko mbi'ataa e ko ngaɗataa ɗum goonga, a hollataa yidde hoore, a ekkitina laawol Allah e goonga.</verse><verse id="22">E yiiki maaɗa e haani min njoɓa Kaysar Mawɗo Laamiiɓe ceede leydi, koo ɗum haanaayi?”</verse><verse id="23">Ammaa Yeesu e andi ƴoyre maɓɓe, sey o wi'iɓe,</verse><verse id="24">“Kolleeyam yamnde ajurfaari. Ɗowdi moye e inde moye woni dow mayre?”
Ɓe mbi'i, “Ɗum Kaysar.”</verse><verse id="25">O wi'iɓe, “Ngam non, kokkee Kaysar ko woni ɗum Kaysar, nden kokkon Allah ko woni ɗum Allah.”</verse><verse id="26">Ɓe keɓaayi ko ɓe nangirtamo nder ko o wi'iɓe yeeso yimɓe, sey ɓe nde''iti e ɓe kayɗina e no o nootoraniiɓe.</verse><verse id="27">Saadusanko'en e mbi'a walaa ummaaki mayɓe. Woɓɓe maɓɓe ngari to Yeesu,</verse><verse id="28">ɓe ƴamimo, ɓe mbi'i, “Moodibbo, Annabi Muusa wi'ii to neɗɗo te'ii debbo maayii danyidaayi e maako, sey sakiraawo maako te'amo ngam heɓana sakiraawo muuɗum mayɗo ɓiɓɓe.</verse><verse id="29">Too, ndenno e woodi woɓɓe sakiraaɓe worɓe njoweeɗiɗo. Afo on te'i debbo, maayi, danyidaayi e maako.</verse><verse id="30">Ɗiɗaɓo on te'i debbo on, kanko maa o maayi, ɓe ndanyidaayi.</verse><verse id="31">Tataɓo on maa te'i debbo on, kanko maa o maayi ɓe ndanyidaayi. Non sakiraaɓe njoweeɗiɗo ɓen ɗon ɓe fuu ɓe te'iinomo, ɓe maayi, ɓe ndanyidaayi e maako.</verse><verse id="32">Gaɗa maajum debbo on maa maayi.</verse><verse id="33">Too, jooni, nyalnde nde mayɓe ummotoo, debbo on wartay debbo moye nder maɓɓe? Ngam ɓe fuu njoweeɗiɗo ɓe te'iimo.”</verse><verse id="34">Yeesu nootii wi'iɓe, “Yimɓe jaamanu ɗu'um e te'indira,</verse><verse id="35">ammaa yimɓe ɓe Allah yi'i e haani ɓe ummoo Nyalnde Jaango, nyalnde nde ɗum umminta mayɓe, worɓe te'ataa, rewɓe te'ataake.</verse><verse id="36">Ɓe puɗɗitataa ɓe maaya, ngam ɓe ngartay bo malaa'ika'en. Ɓe ɓiɓɓe Allah ngam ɓe ummake daga mayde.</verse><verse id="37">Koo nder habaru leggel goodungel hiite, Annabi Muusa hollii mayɓe ummoto, ngam o noddirii Joomiraawo ‘Allah mo Ibraahim, Allah mo Iciyaaku, Allah mo Yaakubu.’</verse><verse id="38">Kanko naa' o Allah mayɓe, ammaa o Allah gooduɓe yonki. Ngam to maako, koo moye e woodi yonki.”</verse></chapter><chapter id="21"><verse id="1">Yeesu ƴefti hoore muuɗum yi'i riskuɓe e ngaɗa dokke maɓɓe nder to ɗum hokkata ceede ngam Allah nder Wuro Ceniingo.</verse><verse id="2">Sey o yi'i goɗɗo debbo mo walanaa mo gorko muuɗum maayi waɗii ceede njamkoy ɗiɗoy koy njamndi mboɗeeri nder.</verse><verse id="3">Yeesu wi'i, “E mi wi'a'on goonga, o'o debbo mo walanaa, ko o hokki ɓurii ko horiiɓe fuu kokki.</verse><verse id="4">Ngam horiiɓe ɓe'e fuu ɓe kokkii seɗɗa daga nder risku maɓɓe, ammaa kanko boo nder ciya maako o hokki fuu ko o woodi.”</verse><verse id="5">Woɓɓe e meta dow no ɗum mo''iniri Wuro Ceniingo e kaaƴe boɗɗe e dokke ɗe ɗum hokki ngam Allah. Ammaa Yeesu wi'i,</verse><verse id="6">“Ko ngi'oton ɗo'o, carel waray ngel walaa wonde hayre aleteende dow wonde. Ɗe fuu ɗum sankitayɗe.”</verse><verse id="7">Ɓe ƴamimo, ɓe mbi'i, “Moodibbo, ndeye fii ɗu'um waɗata? Nden ko hollata fuɗɗuki maajum ɓadake?”</verse><verse id="8">O wi'i, “Paamee, to' ɗum majjina'on. Ngam yimɓe ɗuɗɓe ngaroyay nder inde am, ɓe mbi'a kamɓe ngoni min, nden, ‘Carel ɓadake!’ To' on tokkuɓe.</verse><verse id="9">Ammaa, to on nanii habaru konuuji hakkunde leyɗe e konuuji nder leyɗe, to' on kulu, ngam arande doole fii ɗu'um waɗa, ammaa non hollaayi re'uki duuniyaaru warii.”</verse><verse id="10">Nden o wi'iɓe, “Lenyol ummanto lenyol, nden laamu ummanto laamu.</verse><verse id="11">E bigeeje feere‑feere ɗum waɗay dimbol leydi cembingol, ɗum waɗay weelo e nyawuuji kalluɗi. Ɗum waɗay fii mawɗum kulniiɗum e dow, gaɗoojum yimɓe kultora.</verse><verse id="12">Ammaa ko fii ɗu'um fuu waɗa, yimɓe nangay'on, torray'on, ɓe ngaɗay'on nder juuɗe mawɓe cuuɗi do'aare, ɓe ngaɗa'on nder cuuɗi cural, ɗum yaaray'on yeeso laamiiɓe e mawɓe leydi, ngam on tokkuɓeyam.</verse><verse id="13">Ɗum wartay laawol no kokkirtonɓe habaru am.</verse><verse id="14">Ammaa pukkinee ɓerɗe mooɗon, to' on ngannu ko carel ngel waɗa no mburtinirton ko'e mooɗon.</verse><verse id="15">Ngam mi hokkay'on boliiɗe e andal, haa walaa goɗɗo nder ganyooɓe mooɗon baawayɗo do''uki'on koo yedduki ko mbiiɗon.</verse><verse id="16">Danyooɓe mooɗon e minyiraaɓe mooɗon e mawniraaɓe mooɗon e bandiraaɓe mooɗon e higooɓe mooɗon, ɓe kokkitiray'on, nden ɓe mbara woɓɓe mooɗon.</verse><verse id="17">Koo moye wanyay'on ngam on tokkuɓeyam.</verse><verse id="18">Ammaa walaa laasol ko'e mooɗon go'otol kalkayngol.</verse><verse id="19">To on munyii, on keɓay yonki ki re'ataa.</verse><verse id="20">“To on ngi'ii honooɓe e pilii Urucaliima, andee halkuki mayri ɓadake.</verse><verse id="21">Nden wonɓe nder leydi Yahuudiya ndogga nattoya kocceeje, wonɓe nder gariiri mawndi boo mburtoondi, nden wonɓe nder ladde to' natta gariiri.</verse><verse id="22">Ngam balɗe ɗen ɗon ɗum ‘Balɗe Bone,’ ngam ko windaa fuu heeway.</verse><verse id="23">Rewɓe gooduɓe deeɗi e musinteeɓe ɓe torroto naa' seɗɗa nder ɗen ɗon balɗe! Ngam ɗum waɗay torraaji kalluɗi nder duuniyaaru, monnere Allah jipponoyto lenyol ngo'ol.</verse><verse id="24">Ɗum warday woɓɓe e kaafaaje, ɗum nangay woɓɓe, ɗum yaaraɓe nder leyɗe fuu ɗum wartiraɓe maccuɓe. Lenyi duuniyaaru ngaɗay ka sankutuki Urucaliima ɓe laamoondi naa carel ngel ɗum hokkiɓe waɗii.</verse><verse id="25">“Ɗum waɗay fii kulniiɗum nder naange e lewru e koode. Yimɓe wonɓe nder leyɗe duuniyaaru fuu ɓe ngannay ɓe kultora, nden ɓe ndulla ko ɓe ngaɗata ngam hononde cembinde nde geelooɗi ndiyam mbeela.</verse><verse id="26">Kulol waɗay woɓɓe pekkora, ngam ko waroyta nder duuniyaaru, ngam ko woni dow fuu dimboto.</verse><verse id="27">E carel ngel, ɓe ngi'ay Ɓii Neɗɗo e wara nder duule e bawɗe e teddungal mangal.</verse><verse id="28">To fii ɗu'um fuɗɗii waɗuki, ummee ndarooɗon, ƴefton ko'e mooɗon ndaaron dow, ngam kisndam mooɗon ɓadake.”</verse><verse id="29">O hokkiɓe misaalu ɗu'um, o wi'i, “Ndaaree lekki ibbi e leɗɗe koriiɗe fuu.</verse><verse id="30">To on ngi'ii ɗe mbilitii, on andi seeto ɓadake.</verse><verse id="31">Non maa to on ngi'ii fii ɗu'um e waɗa, too, on anday Laamu Allah ɓadake.</verse><verse id="32">“E mi wi'a'on goonga, jaamanu ɗu'um re'ataa naa fuu fii ɗu'um waɗii.</verse><verse id="33">Dow e ley ƴaɓɓoto, ammaa boliiɗe am ƴaɓɓataako haa abadaa.</verse><verse id="34">“Paamee to' yare‑yare e nyaame‑nyaame e wannuki e ko woni nder duuniyaaru hocca ɓerɗe mooɗon, ngam to' nyalnde nden uddoo'on on andaa.</verse><verse id="35">Ngam nyalnde nden waray dow koo moye mo yonki nder duuniyaaru.</verse><verse id="36">Paamee koo ndeye ngaɗon do'aare ngam keɓon ndaɗon fii ɗu'um gaɗayɗum fuu, nden ndarooɗon yeeso Ɓii Neɗɗo.”</verse><verse id="37">Koo ndeye nyalnde Yeesu e ekkitina nder Wuro Ceniingo, ammaa jemma o wurtoo o yaha dow Hocceere Nde Leɗɗe Jaytun o waaloya.</verse><verse id="38">Koo ndeye ilaa subaka yimɓe fuu e njaha Wuro Ceniingo ngam nanukimo.</verse></chapter><chapter id="22"><verse id="1">Too, carel ɓadake ngam Humto Buroodi Ɗum Walaa Ƴuufinirɗum bi'eteengo Humto Sakkinki.</verse><verse id="2">Mawɓe ardiiɓe diina e moodiɓɓe Attawra e ɗaɓɓita no ɓe mbardata Yeesu, ngam e ɓe kula yimɓe.</verse><verse id="3">Sey Ceyɗan natti ɓernde Yahuuda bi'eteeɗo Iskariyooti, go'oto nder tokkuɓe Yeesu sappo e ɗiɗo.</verse><verse id="4">Sey o yahi to mawɓe ardiiɓe diina e mawɓe ardiiɓe taadiiɓe Wuro Ceniingo, o meddi e maɓɓe dow no o hokkitirta Yeesu nder juuɗe maɓɓe.</verse><verse id="5">Ɓe nani belɗum ɗuɗɗum, ɓe ngaɗi alkawal hokkukimo ceede.</verse><verse id="6">Kanko boo o jaɓi, o fuɗɗi ɗaɓɓutuki laawol no o hokkitirta Yeesu nder juuɗe maɓɓe.</verse><verse id="7">Sey nyalnde wari nde Humto Buroodi Ɗum Walaa Ƴuufinirɗum nde ɗum hirsata karoori Humto Sakkinki.</verse><verse id="8">Ngam non Yeesu lili Biiturus e Yahaya wi'iɓe, “Njahee ciryanee'en koo ɗume ngam nyaamen Humto Sakkinki.”</verse><verse id="9">Ɓe ƴamimo ɓe mbi'i, “Toye ngiɗɗaa min njaha min ciryooɗum?”</verse><verse id="10">O wi'iɓe, “Raɗɗum, e nattuki mooɗon gariiri, on kawray e goɗɗo e mo rondii ƴoogirde ndiyam. Tokkeemo yaaki wuro ngo o nattata,</verse><verse id="11">mbi'on joomu wuro ngon, ‘Moodibbo wi'ii min ƴamumaa: “Toye suudu ndu nyaamaymi nyamndu Humto Sakkinki e tokkuɓeyam?” ’</verse><verse id="12">O hollay'on suudu ndu dow, mawndu mo''inaandu. Ciryanee'en koo ɗume ɗon ngam nyaamen nyamndu Humto Sakkinki.”</verse><verse id="13">Sey ɓe njahi ɓe tawi koo ɗume no Yeesu wi'iɓe, sey ɓe ciryii koo ɗume ngam Humto Sakkinki.</verse><verse id="14">Nde carel waɗi, Yeesu e tokkuɓemo sappo e ɗiɗo njooɗii ngam nyaama.</verse><verse id="15">Sey o wi'iɓe, “Mi haaɓii nyamduki nyamndu Humto Sakkinki ndu'u e mooɗon ko mi torree.</verse><verse id="16">Ngam e mi wi'a'on, mi fuɗɗitataa nyaamuki nyamndu Humto Sakkinki sey to ma'ana maajum heewii nder Laamu Allah.”</verse><verse id="17">Sey o hocci inabojam nder jardugel, o yetti Allah, o wi'i, “Njaɓee nge'el cendon inabojam ɗam hakkunde mooɗon.</verse><verse id="18">Ngam e mi wi'a'on, mi fuɗɗitataa yaruki ndiyam inabooje naa Laamu Allah waroyii.”</verse><verse id="19">Nden o hocci buroodi, o yetti Allah, o sendiɗum, o hokki tokkuɓemo, e mo wi'a, “Ɗu'um ɗum ɓandu am, kokkaandu ngam mooɗon. Ngaɗee ka waɗuki non ngam siftorkiyam.”</verse><verse id="20">Non maa, gaɗa ɓe kirtake, o hocci jardugel ndiyam inabojam, o wi'i, “Ɗa'am woni alkawal kesal tabbitayngal e ƴiiƴam am ndufeteeɗam ngam mooɗon.</verse><verse id="21">“Ammaa, raɗɗum, kokkitirayɗoyam e nyamda e am ɗo'o.</verse><verse id="22">Ngam Ɓii Neɗɗo maayay non no Allah suɓi, ammaa kokkitirayɗomo wonii!”</verse><verse id="23">Tokkuɓemo puɗɗi ƴamƴamtirki hakkunde maɓɓe, koo ɗum moye nder maɓɓe waɗata fii ɗu'um.</verse><verse id="24">Kadimaa geddi ummii hakkunde maɓɓe dow moye nder maɓɓe woni mawɗo.</verse><verse id="25">Yeesu wi'iɓe, “Laamiiɓe yimɓe naa' Yahuudanko'en e kolla yimɓe maɓɓe laamu sembe, fuu e non e ɓe noddira ko'e maɓɓe wallooɓe yimɓe.</verse><verse id="26">Ammaa onon, to' on ngaɗu non. Sey ɓurɗo mangu nder mooɗon warta bo pamaro, nden ardiiɗo warta bo maccuɗo.</verse><verse id="27">Moye ɓuri mangu, jooɗiiɗo ngam nyaama koo gaddoowo nyamndu? Ay on ɗon jooɗiiɗo woni mawɗo. Ammaa, e mi ɗon hakkunde mooɗon bo maccuɗo.</verse><verse id="28">“Onon ngoni darodiiɓe e am e goonga nder torra ka njarumi.</verse><verse id="29">No Nyaako am Mo Dow hokkiriyam laamu, non min maa, mi hokkii'on laamu</verse><verse id="30">nyamdon e am njardon e am nder laamu am, nden njooɗooɗon dow jooɗorle laamu, on laamoo lenyi Israa'iila sappo e ɗiɗi.</verse><verse id="31">“Siiman, Siiman, raɗɗum Ceyɗan ƴamii laawol foonda'on, boo o hokkaama. E mo yiɗi o seɗa'on no ɗum seɗirta alkamaari e nyaande.</verse><verse id="32">Ammaa mi waɗaniima do'aare, Siiman, ngam to' alaa hoolaakiyam. An boo, taa wartii to am, cembiɗinaa bandiraaɓe maaɗa.”</verse><verse id="33">Ammaa Biiturus wi'imo, “Moodibbo, e mi siryii yaaduki e maaɗa suudu cural, haa e mayde.”</verse><verse id="34">Yeesu wi'i, “E mi wi'umaa, Biiturus, hande ko njakardi hana, a wi'ay a andaayam nde tati.”</verse><verse id="35">Sey Yeesu ƴamiɓe wi'i, “Carel ko lilmi'on mbiimi'on to' on njaadu e ceede, to' on njaadu e jakaare koo paɗe koyɗe ɗiɗi, e woodi ko ndulluɗon?”
Ɓe mbi'i, “Walaa.”</verse><verse id="36">O wi'iɓe, “Ammaa jooni, gooduɗo ceede e jakaare, hocca. Mo walaa kaafahi, soora cuddaari muuɗum sooda go'oti.</verse><verse id="37">E mi wi'a'on, aayaare nde'e doole heewa dow am bi'unde, ‘Ɗum hoccaymo bo kalluɗo,’ ngam ko windaa dow am ɓadake heewuki.”</verse><verse id="38">Tokkuɓemo mbi'i, “Moodibbo, raa kaafaaje ɗiɗi.”
O wi'iɓe, “Ɗum heƴii non.”</verse><verse id="39">Yeesu wurtii, yahi Hocceere Nde Leɗɗe Jaytun no o woowi, tokkuɓemo maa e tokkimo.</verse><verse id="40">Nde ɓe njottii wigeere nden, o wi'iɓe, “Ngaɗee do'aare to' njahon to ngaɗoton hakke.”</verse><verse id="41">Yeesu hakkitii kanum tan ko waɗata hubaaki hayre, sey o yani e leydi e mo hippii, o waɗi do'aare, o wi'i,</verse><verse id="42">“Nyaako am Mo Dow, taa jaɓii, ittanam jardugel torra ka'a. Fuu e non, naa' ko ngiɗumi waɗetee, ammaa ko ngiɗɗaa waɗee.”</verse><verse id="43">Sey malaa'ikaajo ƴiwoyi daga dow wanganimo sembiɗinimo.</verse><verse id="44">E mo nder torra kalluka, ngam non o ɓeydi waɗuki do'aare. Asawre maako warti bo ƴiiƴam e simta e leydi.</verse><verse id="45">Nde o yottini do'aare, sey o so''ii to ɓen ɗon tokkuɓemo, o tawi e ɓe ɗaanii ngam wannaare waɗi ɓe comii.</verse><verse id="46">O wi'iɓe, “Ngam ɗume ɗaanotooɗon? Ummee, ngaɗee do'aare to ɗum foondii'on to' ngaɗon hakke.”</verse><verse id="47">Yeesu e meta, sey yimɓe ɗuɗɓe ngari. Yahuuda, go'oto nder tokkuɓemo sappo e ɗiɗo e mo ardiiɓe. Yahuuda ɓaddii Yeesu ngam hownamo.</verse><verse id="48">Yeesu wi'imo, “Yahuuda, a hokkitiray Ɓii Neɗɗo e hownuki higaaku?”</verse><verse id="49">Nde tokkuɓe Yeesu ngi'i ko waɗata, ɓe mbi'imo, “Moodibbo, min pe''iraɓe kaafaaje?”</verse><verse id="50">Go'oto maɓɓe fe''i maccuɗo Mawɗo Mawɓe Ardiiɓe Diina ittanimo nowru nyaamo.</verse><verse id="51">Ammaa Yeesu wi'i, “Alee! To' on ɓeydu!” Yeesu meemi nowru neɗɗo on, yamɗitinimo.</verse><verse id="52">Sey Yeesu wi'i mawɓe, e mawɓe ardiiɓe diina, e mawɓe taadiiɓe Wuro Ceniingo garoyɓe nangukimo, “On ngardoyi e kaafaaje e cabbi ngam nangoyyam bo mi gujjo calorɗo?</verse><verse id="53">Koo ndeye nyalnde e mi wondi e mooɗon nder Wuro Ceniingo, on nangaayiyam. Ammaa jooni ɗum carel mooɗon, e laamu nyiwre.”</verse><verse id="54">Sey ɓe nangi Yeesu, ɓe ndillidi e maako, ɓe njaarimo wuro Mawɗo Mawɓe Ardiiɓe Diina. Biiturus boo e woɗɗiti e tokkiriɓe gaɗa.</verse><verse id="55">Nden ɓe kuɓɓi hiite caka wuro, ɓe njooɗii, Biiturus maa sey jooɗii nder maɓɓe.</verse><verse id="56">Sey goɗɗo korɗo yi'imo e mo jooɗii e mo irfoo. Korɗo on boo sutiimo wi'i, “Neɗɗo o'o maa e wondi e Yeesu.”</verse></chapter><chapter id="23"><verse id="1">Sey hawrutuɓe ɓen fuu ummii, njaarimo yeeso Bilaatus, gomnaajo leydi Yahuudiya.</verse><verse id="2">Ɓe puɗɗi wullaakimo, e ɓe mbi'a, “Min tawii neɗɗo o'o e majjina lenyol amin. E mo haɗa ɗum yoɓa Kaysar Mawɗo Laamiiɓe ceede leydi, nden e mo wi'a way kanko woni Almasiihu, laamiiɗo.”</verse><verse id="3">Sey Bilaatus ƴami Yeesu wi'i, “An woni laamiiɗo Yahuudanko'en?”
Yeesu nootii wi'imo, “Ee, a wi'iika.”</verse><verse id="4">Bilaatus wi'i mawɓe ardiiɓe diina e hawrutuɓe ɓen, “Mi yi'aayi goɗɗum kalluɗum ɗum nangirɗon neɗɗo o'o.”</verse><verse id="5">Ammaa ɓe calii ko o wi'i, ɓe ngaɗi ka metuki dow Yeesu e sembe, e ɓe mbi'a, “Ko o ekkitinta e hawta yimɓe hawre nder leydi Yahuudiya fuu. O fuɗɗii nder leydi Galiili, daga ton haa ɗo'o.”</verse><verse id="6">Nde Bilaatus nani non, o ƴami o wi'i, “O'o neɗɗo o Galilankeejo?”</verse><verse id="7">Nde o heɓti Yeesu daga ley laamu Hirudus ƴiwoyi, o waɗi ɗum yaarimo to Hirudus, ngam e carel ngel Hirudus e ɗon e Urucaliima.</verse><verse id="8">Nde Hirudus yi'i Yeesu, o nani belɗum ɗuɗɗum, ngam ɗum neeɓii e mo yiɗi o yi'a Yeesu waɗii goɗɗum kayɗiniiɗum, ngam ko o nani dow maako.</verse><verse id="9">O ƴami Yeesu ƴamɗe ɗuɗɗe, ammaa Yeesu wi'aayimo goɗɗum.</verse><verse id="10">Mawɓe ardiiɓe diina e moodiɓɓe Attawra e ndarii ɗon e mbi'a e sembe Yeesu waɗii ko halli.</verse><verse id="11">Sey Hirudus e sooji'en muuɗum kuɗimo, njukkitimo, nden Hirudus waɗii ɗum ɓornimo kolte laamiiɗo, o so''imo to Bilaatus.</verse><verse id="12">E nyalnde nden Hirudus e Bilaatus ɓe ngarti higooɓe, ngam ko fii ɗum waɗa ɓe mbeldaa.</verse><verse id="13">Bilaatus noddi mawɓe ardiiɓe diina, e laamiiɓe, e yimɓe.</verse><verse id="14">O wi'iɓe, “On ngaddaniiyam neɗɗo o'o, on mbi'i e mo majjina yimɓe. Mi ƴamiimo yeeso mooɗon, ammaa mi yi'aayi goɗɗum ɗum nangirɗonmo.</verse><verse id="15">Non maa Hirudus, ngam o so''oyiimo to meeɗen. Raa, o waɗaayi goɗɗum ko haani ɗum waramo.</verse><verse id="16">Ngam non, mi waɗay ɗum fiyamo, nden mi yoofamo.”</verse><verse id="17">[Too, nden maa koo ndeye hitaande Bilaatus e yoofanaɓe kaɓɓaaɗo go'oto.]</verse><verse id="18">Ammaa ɓe fuu ɓe ngaɗi ka wi'uki e sembe, “Waru neɗɗo o'o. Njoofanaamin Barabbas!”</verse><verse id="19">Barabbas boo ɗum goɗɗo mo ɗum waɗi nder suudu cural ngam e mo nder yimɓe kaɓduɓe e laamu nder gariiri, kadin ngam o warii goɗɗo.</verse><verse id="20">Bilaatus fuɗɗiti metaniɓe ngam e mo yiɗi yoofuki Yeesu.</verse><verse id="21">Ammaa ɓe ngaɗi ka wi'uki e sembe, “Warumo! Warumo dow gaafaangal!”</verse><verse id="22">Bilaatus wi'iɓe tataɓum, “Ngam ɗume? Ɗume ko halli o waɗi? Mi yi'aayi ko o waɗi ko haani ɗum waramo. Ngam non, mi fiyaymo, mi yoofamo.”</verse><verse id="23">Ammaa ɓe ngaɗi ka wi'uki e sembe, “Warumo dow gaafaangal!” Boliiɗe maɓɓe calorii Bilaatus.</verse><verse id="24">Ngam non o jaɓi o waɗa ko ɓe mbi'i.</verse><verse id="25">O yoofaniɓe neɗɗo mo ɓe ngiɗi o yoofanaɓe, gaɗaaɗo nder suudu cural ngam warhoore e haɓduki e laamu. Nden o waɗi Yeesu nder juuɗe maɓɓe ngam ɓe ngaɗanamo ko ɓe ngiɗi.</verse><verse id="26">E ɓe ardini Yeesu, sey ɓe nangi Siiman Saayirankeejo ƴiwoyɗo nder ladde e nattoya gariiri ndin. Ɓe njowanimo gaafaangal, ɓe ngaɗi o tokkiri Yeesu gaɗa.</verse><verse id="27">Yimɓe ɗuɗɓe tokkimo, hawti e woɓɓe rewɓe. Rewɓe ɓen e ndoondii juuɗe mu''en, e ɓe mboya ngam maako.</verse><verse id="28">Ammaa Yeesu yeeƴiiɓe wi'i, “Rewɓe Urucaliima, alee woyankiyam, mboyanee ko'e mooɗon e ɓiɓɓe mooɗon.</verse><verse id="29">Ngam balɗe ngaroyay ɗe yimɓe mbi'ata, ‘Ɓe barkiɗinaaɓe rewɓe ɓe ndanyataa, ɓe deeɗi mu''en meeɗaayi saawuki ɓiɗɗo, ɓe enɗi mu''en meeɗaayi musineeki.’</verse><verse id="30">E carel ngel yimɓe mbi'ay kocceeje, ‘Njanoyee dow amin!’ Ɓe mbi'a ƴoole ‘Cuuɗeemin!’</verse><verse id="31">To yimɓe ngaɗii fii ɗu'um carel ngel lekki woni kecci, ko waɗata to ki yoorii?”</verse><verse id="32">Ɗum ardini Yeesu e wuyɓe ɗiɗo, ngam ɓe mbaroyaɓe.</verse><verse id="33">Ɓe ngari to wonde wigeere bi'eteende “Ƴiƴal Hoore.” Ɗon ɓe ɓilimo, ɓe piyanimo kuusaaje dow gaafaangal, kanko e wuyɓe ɗiɗo ɓen, go'oto e jungo maako nyaamo, go'oto e jungo maako nano.</verse><verse id="34">Yeesu wi'i, “Nyaako am Mo Dow, yaafana barooɓeyam ngam ɓe andaa ko ɓe ngaɗata.”
Ammaa sooji'en Rooma ngaɗi caaca ngam ɓe cenda kolte maako.</verse><verse id="35">Yimɓe ndarii e ndaara, ardiiɓe njukkitimo e mbi'a, “O hisnii woɓɓe. To kanko woni Almasiihu mo Allah suɓi, al o hisna hoore maako.”</verse><verse id="36">Sooji'en maa ngaɗi ka jukkutukimo, ɓe ƴeeŋi haade maako, ɓe kokkimo ndiyam inabojam lammuɗam, ɓe mbi'imo,</verse><verse id="37">“To an woni Laamiiɗo Yahuudanko'en, hisnu hoore maaɗa!”</verse><verse id="38">Kadimaa dow hoore gaafaangal ngal ɗum takki allowal. Ɗum windi dow maagal ko ɗum wulloriimo wi'uki, “O'o woni Laamiiɗo Yahuudanko'en.”</verse><verse id="39">Go'oto nder wuyɓe ɗiɗo ɓildaaɓe e maako waɗanimo haala nawka, wi'i, “Naa' an woni Almasiihu? Hisnu hoore maaɗa, nden kisnaamin, minon maa!”</verse><verse id="40">Ammaa gujjo go'oto on halɓanimo, wi'i, “A hulataa Allah, an jardoowo torra go'o e maako?</verse><verse id="41">Enen en keɓii ko haani ɗum waɗana'en, ngam ko ngaɗɗen wooɗaa. Ammaa neɗɗo o'o, o waɗaayi goɗɗum ko wooɗaa.”</verse><verse id="42">Nden o wi'i, “Yeesu, taa' yejjitam carel ngel nattuɗaa laamu maaɗa.”</verse><verse id="43">Yeesu wi'imo, “E mi wi'umaa goonga, hande a wonday e am nder Wuro Allah.”</verse><verse id="44">E carel ngel ɗum caka nyalawma, ammaa sey nyiwre maɓɓi leydi fuu haa yaaki njamndi tati,</verse><verse id="45">nyiwre suddi naange. Sey wudere cendunde Suudu Joomiraawo seeki ɗiɗi.</verse><verse id="46">Yeesu wi'i e sembe, “Nyaako am Mo Dow, mi hokkii yonki am nder jungo maaɗa!” Nde o wi'i non, o maayi.</verse><verse id="47">Nde mawɗo sooji'en on yi'i ko waɗi, sey o manti Allah, o wi'i, “Goonga, neɗɗo o'o o aadiliijo!”</verse><verse id="48">Nde yimɓe fuu moɓtiiɓe ngi'a ko waɗata ngi'i non, ɓe kooti e ɓe ndoondii juuɗe.</verse><verse id="49">Ammaa anduɓemo fuu e rewɓe tokkoyɓemo daga Galiili ndarii to woɗɗi e ndaara koo ɗume.</verse><verse id="50">E woodi goɗɗo bi'eteeɗo Yusufu daga gariiri Armaatiya nder leydi Yahuuda, aadiliijo. O go'oto nder Kawtal Mawɓe, ammaa o jaɓaayi ko ɓe cuɓi e ko ɓe ngaɗi. O haaɓii yi'uki garol Laamu Allah.</verse><verse id="51">E woodi goɗɗo bi'eteeɗo Yusufu daga gariiri Armaatiya nder leydi Yahuuda, aadiliijo. O go'oto nder Kawtal Mawɓe, ammaa o jaɓaayi ko ɓe cuɓi e ko ɓe ngaɗi. O haaɓii yi'uki garol Laamu Allah.</verse><verse id="52">Kanko yahi to Bilaatus, o torii ɗum hokkamo ɓandu Yeesu.</verse><verse id="53">O waɗi ɗum jippini ɓandu ndun daga dow gaafaangal, o taaririndu wudere nde ceede. Sey o fukkinoyindu nder yenaande wasaande nder hayre, ɗum meeɗaayi waɗuki goɗɗo nder mayre.</verse></chapter><chapter id="24"/></book><book id="43" name="Yahaya" shortname="jhn"><chapter id="NaN"/><chapter id="1"><verse id="1">Daga ko duuniyaaru tagee bi'eteeɗo Wolde e ɗon, e mo wondi e Allah, nden o Allah.</verse><verse id="2">Daga ko duuniyaaru tagee bi'eteeɗo Wolde on e wondi e Allah.</verse><verse id="3">O tagii koo ɗume. Walaa goɗɗum nder fuu ko tagaa ɗum um tagiraayi laawol maako.</verse><verse id="4">To maako yonki ƴiwoyi, nden yonki kin woni jayngol yimɓe.</verse><verse id="5">Jayngol ngol e waɗi ka yeynaaki nder nyiwre, nyiwre boo waawaayi jaalaakingol.</verse><verse id="6">E woodi goɗɗo neɗɗo mo Allah liloyi bi'eteeɗo Yahaya.</verse><verse id="7">O warii o andina yimɓe habaru jayngol ngol, ngam e laawol maako koo moye jaɓa jayngol ngol.</verse><verse id="8">Naa' kanko woni jayngol ngol. O waroyi o andina habaru tan dow maagol.</verse><verse id="9">Kangol woni jayngol goongawol yeynotoongol dow koo moye. Ngol boo warii nder duuniyaaru.</verse><verse id="10">Bi'eteeɗo Wolde on ndenno e mo nder duuniyaaru. Koo nde kanko tagi duuniyaaru, fuu e non duuniyaaru andaamo.</verse><verse id="11">O warii to ɓe maako, ammaa ɓe njaɓaayimo.</verse><verse id="12">Ammaa fuu jaɓuɓemo kooliiɓe inde maako, o hokkiiɓe bawɗe wartuki ɓiɓɓe Allah.</verse><verse id="13">Ɓe ngartaayi ɓiɓɓe Allah ngam ɓe ndanyaama no ɗum danyirta yimɓe, koo ngam yimɓe ngiɗi non waɗa. Allah e hoore muuɗum wartiriɓe ɓiɓɓe maako.</verse><verse id="14">Bi'eteeɗo Wolde on, o wartii neɗɗo, o jooɗii nder meeɗen, o kewɗo yidde e goonga. En ngi'ii teddungal maako, teddungal ɓiɗɗo bajjo ƴiwoyɗo to Nyaako Mo Dow.</verse><verse id="15">Yahaya hokkii ceyda dow maako, metii sembee wi'ii, “Dow o'o metunoomi nde mbiimi, ‘On ɗon garayɗo gaɗa am o ɓuriiyam mangu, ngam e mo ɗon ko mi danyee.’ ”</verse><verse id="16">Ngam yidde mawnde nde o yiɗi'en, o barkiɗinii'en en fuu, barka dow barka.</verse><verse id="17">Allah hokkii Attawra e laawol Muusa, ammaa e laawol Yeesu Almasiihu o hollii yidde e goonga.</verse><verse id="18">Walaa neɗɗo meeɗuɗo yiiki Allah. Ɓiɗɗo maako bajjo, gonɗo nder ɓernde Nyaako Mo Dow, kanko holli'en no Allah wa'i.</verse><verse id="19">Raa ceyda ɗum Yahaya hokki carel ko ardiiɓe Yahuudanko'en nder Urucaliima lili woɓɓe ardiiɓe diina e Leewiyanko'en to maako ɓe ƴamamo kanko o moye.</verse><verse id="20">O wanyaayi nootaakiɓe, ammaa o wi'iɓe e njayri, “Naa' min woni Almasiihu.”</verse><verse id="21">Ɓe mbi'imo, “To naa' an woni Almasiihu, too, an a moye? An woni Iliya?”
Yahaya nootii wi'iɓe, “Koo seɗɗa, naa' ɗum min.”
Ɓe ƴamimo ɓe mbi'i, “An woni on ɗon annabiijo?”
O wi'i, “Aa'a.”</verse><verse id="22">Sey ɓe mbi'imo, “Too, wi'umin, an, a moye? Wi'umin ko min mbi'ata liloyɓemin. Moye noddirtaa hoore maaɗa?”</verse><verse id="23">Sey Yahaya wi'iɓe ko Annabi Icaaya wi'uno, o wi'i, “Min woni goɗɗo noddoowo nder ladde e wi'a, ‘Portee laawol ngam Joomiraawo.’ ”</verse><verse id="24">Sey woɓɓe Faarisanko'en ɓe ɗum lili</verse><verse id="25">ƴamimo mbi'i, “To ni naa' an woni Almasiihu, kadin naa' an woni Iliya, koo on ɗon annabiijo, ngam ɗume ngaɗantaa yimɓe baptisma?”</verse></chapter><chapter id="2"><verse id="1">Balɗe ɗiɗi gaɗa non waɗii ɗum waɗi humto teegal e gariiri Kaana ngondi nder leydi Galiili. Maduujo Yeesu boo e ɗon.</verse><verse id="2">Yeesu e tokkuɓemo maa kumpitaama humto teegal ngal.</verse><verse id="3">Nde ndiyam inabojam ɗam hoɓɓe njarata to humto teegal ngal re'i, maduujo Yeesu wi'imo, “Ndiyam inabojam re'i.”</verse><verse id="4">Yeesu wi'imo, “Ngam ɗume nattinɗaayam nder ɗu'um? Carel am waɗaayi taw.”</verse><verse id="5">Sey maduujo Yeesu wi'i maccuɓe kuwooɓe ɗon, “Ngaɗee koo ɗume ko o wi'i'on.”</verse><verse id="6">Haade ɗon e woodi looɗe joweego'o ɗe kaaƴe iri looɗe ɗe Yahuudanko'en kuutirta lootoo ngam laaɓinki ko'e maɓɓe no diina maɓɓe wi'i. Koo ndeye loonde e hocca paali ndiyam 20 yaaki 30.</verse><verse id="7">Sey Yeesu wi'i maccuɓe ɓen, “Kebbinee ɗe'e looɗe e ndiyam.” Ɓe kebbiniɗe ndiyam naa ki ɗe keewi tep.</verse><verse id="8">Sey o wi'iɓe, “Jooni nyeɗee ndiyam ɗam seɗɗa njaaranon paamanoowo teegal ngal.” Sey ɓe njaaranimoɗam.</verse><verse id="9">Ɗam yaadake ɗam wartii inabojam, sey o yariɗam. O andaa to ɗam ƴiwoyi, ammaa maccuɓe nyeɗuɓeɗam e andi to ɗam ƴiwoyi. Sey o noddi angoojo on,</verse><verse id="10">o wi'imo, “Koo moye e arta hokkuki hoɓɓe inabojam ɓurɗam welki, gaɗa ɓe njarii ɓe kaarii, nden o hokkaɓe inabojam ɗam hewtaayi arandejam ɗam welki. Ammaa an, a ali inabojam ɓurɗam welki ɗam naa jooni.”</verse><verse id="11">Kanjum woni fii kayɗiniiɗum arandejum ɗum Yeesu waɗi e gariiri Kaana ngondi leydi Galiili. Non o holliri teddungal maako, nden tokkuɓemo kooliimo.</verse><verse id="12">Gaɗa ɗu'um, Yeesu yahi Kafarnahum, kanko e maduujo maako, e minyiraaɓe maako, e tokkuɓemo, ɓe njooɗii ton balɗe seɗɗa.</verse><verse id="13">Nde carel ɓadii ngel Humto Sakkinki ngo Yahuudanko'en, Yeesu yahi Urucaliima.</verse><verse id="14">Ton e Urucaliima nder Wuro Ceniingo o tawi yimɓe e coora na'i, e baali, e tattabaraaji. Nden e woodi woɓɓe gaylitooɓe ceede Roomanko'en yaaki ceede Yahuudanko'en, e ɓe njooɗii haade teeburji maɓɓe e ɓe ngaylita ceede.</verse><verse id="15">Sey o waali ɓoggi o wartiriɗi loosol, o riiwi fuu ɓe soore‑soore daga nder Wuro Ceniingo ngon hawti e baali maɓɓe e na'i maɓɓe. Kadin o sankiti ceede gaylitooɓe ceede ɓen, o do''i teeburji maɓɓe.</verse><verse id="16">Sey o wi'i coorooɓe tattabaraaji ɓen, “Mburtineeɗi ɗo'o! To' on ngartir wuro Nyaako am luumo.”</verse><verse id="17">Tokkuɓemo ciftori ko windaa, “Yaa Allah, yidde nde ngiɗumi wuro maaɗa e wula nder am bo hiite.”</verse><verse id="18">Sey ardiiɓe Yahuudanko'en ƴami Yeesu ɓe mbi'i, “Ɗume kayɗiniiɗum ngaɗantaamin ngam holluki a woodi laamu waɗuki fii ɗu'um?”</verse><verse id="19">Yeesu wi'iɓe, “Pusee Wuro Ceniingo ngo'o, nden nder balɗe tati mi mahitayngo.”</verse><verse id="20">Ɓe mbi'imo, “Ɗum waɗii duuɓi 46 ko ɗum yottina nyiɓuki Wuro Ceniingo ngo'o, an, a wi'ii a mahitayngo nder balɗe tati?”</verse><verse id="21">Ammaa wuro ceniingo ngo Yeesu metata dow maggo woni ɓandu maako.</verse><verse id="22">Gaɗa o umminaama daga mayde, sey tokkuɓemo ciftori ka'a haala ka o wi'uno, nden ɓe njaɓi ko aayaaje mbi'i e ko Yeesu wi'i.</verse><verse id="23">Carel ngel Yeesu woni Urucaliima ngam Humto Sakkinki, yimɓe ɗuɗɓe kooliimo ngam ɓe ngi'ii kuuɗe kayɗiniiɗe ɗe o waɗi.</verse><verse id="24">Ammaa Yeesu wedditanaakiɓe, ngam e mo andi ngikku neɗɗo.</verse><verse id="25">Naa' naa goɗɗo hokkiimo ceyda dow yimɓe, ngam kanko e hoore maako e mo andi ko woni nder ɓernde koo moye.</verse></chapter><chapter id="3"><verse id="1">E woodi goɗɗo Faarisankeejo bi'eteeɗo Nikoodimus, e mo nder kawtal ardiiɓe Yahuudanko'en.</verse><verse id="2">O yahi to Yeesu jemma, o wi'imo, “Moodibbo, e min andi a moodibbo mo Allah liloyi, ngam walaa baawayɗo waɗa kuuɗe kayɗiniiɗe ɗe'e ɗe ngaɗataa sey ni to Allah e wondi e maako.”</verse><verse id="3">Yeesu wi'imo, “E mi wi'umaa goonga, walaa baawayɗo natta Laamu Allah sey to ɗum fuɗɗitii ɗum danyiimo.”</verse><verse id="4">Nikoodimus ƴamimo wi'i, “No neɗɗo mawɗo danyitirtee? Ɗum waɗataako o so''o nder reedu maduujo maako ɗum fuɗɗita ɗum danyamo ɗiɗaɓum.”</verse><verse id="5">Yeesu wi'imo, “E mi wi'umaa goonga, walaa baawayɗo natta Laamu Allah sey ni to ndiyam e Ruuhu Allah danyiimo.</verse><verse id="6">Ko neɗɗo danyi ɗum neɗɗo, ammaa ko Ruuhu danyi ɗum ruuhu.</verse><verse id="7">Taa' hayɗin ngam mi wi'iima doole ɗum fuɗɗita ɗum danyumaa.</verse><verse id="8">Hendu e wisa to yiɗiri, a nana sonnyo mayru, ammaa a andaa to ndu ƴiwoyi koo to ndu yahata. Non maa ɗum wontindiri e koo moye mo Ruuhu Allah danyi.”</verse><verse id="9">Nikoodimus ƴamimo wi'i, “No ɗu'um waɗortoo?”</verse><verse id="10">Yeesu nootii wi'imo, “A moodibbo mawɗo nder Israa'iila, ammaa a faamaayi ɗu'um?</verse><verse id="11">E mi wi'umaa goonga, e min meta dow ko min andi, nden e min kokka ceyda dow ko min ngi'i, ammaa on njaɓaayi ko min mbi'i'on.</verse><verse id="12">Mi metanii'on dow fii duuniyaaru, ammaa on njaɓaayi. No waɗata njaɓon to mi wi'ii'on ko woni e dow?</verse><verse id="13">Walaa meeɗuɗo yaaki dow sey ni on ɗon ƴiwoyɗo daga dow, waato Ɓii Neɗɗo.</verse><verse id="14">“Non no Muusa ƴeftiri mboodi gaɗiraandi njamndi mboɗeeri nder ladde, non maa doole Ɓii Neɗɗo ƴeftee,</verse><verse id="15">ngam koo moye kooliiɗomo heɓa yonki ki re'ataa.</verse><verse id="16">Ngam yidde nde Allah yiɗi duuniyaaru haa o hokkii Ɓiɗɗo maako bajjo, ngam koo moye kooliiɗomo to' halka ammaa heɓa yonki ki re'ataa.</verse><verse id="17">Ngam Allah liloyaayi Ɓiɗɗo muuɗum nder duuniyaaru ngam o taƴanandu kiita. Ammaa o liloyiimo ngam o hisna duuniyaaru e laawol maako.</verse><verse id="18">“Koo moye kooliiɗomo taƴantaake kiita, ammaa mo hoolaakimo o yaadake o taƴanaama kiita, ngam o hoolaaki Ɓiɗɗo Allah bajjo.</verse><verse id="19">Raa ko waɗi Allah taƴanta yimɓe kiita: jayngol warii nder duuniyaaru, ammaa ɓe ɓurii yiɗuki nyiwre dow jayngol, ngam kuuɗe maɓɓe ɗe kalluɗe.</verse><verse id="20">Koo moye gaɗoowo ko halli wanyii jayngol, nden o nattataa to jayngol woni, ngam e mo hula to' kuuɗe maako kalluɗe mburtinee e njayri.</verse><verse id="21">Ammaa koo moye gaɗoowo goonga e natta jayngol, ngam ɗum yi'a e njayri e mo waɗa ko Allah yiɗi.”</verse><verse id="22">Gaɗa ɗu'um, Yeesu e tokkuɓemo njahi ladde leydi Yahuudiya. Ton o jooɗii o neeɓidi e tokkuɓemo e mo waɗana yimɓe baptisma.</verse><verse id="23">Yahaya maa e waɗana yimɓe baptisma e Aynon haade Salim, ngam e woodi ndiyam ɗuɗɗam ton. Yimɓe ngaɗi ka yaaki to maako e mo waɗanaɓe baptisma.</verse><verse id="24">Ɗu'um ɗum waɗu ko Yahaya suree nder suudu cural.</verse><verse id="25">Sey geddi ummii hakkunde tokkuɓe Yahaya e goɗɗo Yahuudankeejo dow lootaaki ki neɗɗo waɗata no diina Yahuudanko'en wi'i.</verse><verse id="26">Tokkuɓe Yahaya njahi to maako ɓe mbi'imo, “Moodibbo, on ɗon neɗɗo gondunooɗo e maaɗa e fongo Caangol Urdun, mo kokkuɗaa ceyda dow maako, too, e mo ton waɗana yimɓe baptisma, koo moye e yaha to maako.”</verse><verse id="27">Yahaya wi'iɓe, “Walaa keɓoowo goɗɗum sey ni to Allah hokkiimoɗum.</verse><verse id="28">Onon e ko'e mooɗon on ceydu'en mi wi'ii, ‘Naa' min woni Almasiihu, ammaa mi liloya mi artamo warki.’</verse><verse id="29">Angoojo jeyi ɓaŋaaɗo. Higo angoojo on dariiɗo e nana ko o wi'ata, o nanay belɗum naa' seɗɗa to o nanii hononde angoojo on. Iri belɗum ɗum higo angoojo on nani, iri maajum nanaymi naa' seɗɗa jooni.</verse><verse id="30">Doole mangu Yeesu waɗa ka ɓeydaaki, min boo mangu am waɗa ka ustaaki.</verse><verse id="31">“On ɗon ƴiwoyɗo daga dow o ɓurii koo moye mangu. On ɗon ƴiwoyɗo duuniyaaru, duuniyaaru jeyimo, nden e mo meta dow fii duuniyaaru. Ƴiwoyɗo daga dow on o ɓurii koo moye.</verse><verse id="32">O metii dow ko o yi'i e ko o nani, ammaa walaa jaɓuɗo ko o wi'i.</verse><verse id="33">Koo moye jaɓuɗo ko o wi'i tabbitinii jaɓii ko Allah wi'i ɗum goonga.</verse><verse id="34">On ɗon mo Allah lili, e mo meta ko Allah wi'i, ngam Allah hokkiimo Ruuhu muuɗum keerol walaa.</verse><verse id="35">Nyaako Mo Dow e yiɗi Ɓiɗɗo muuɗum, o waɗii koo ɗume nder juuɗe maako.</verse><verse id="36">Koo moye kooliiɗo Ɓiɗɗo on e woodi yonki ki re'ataa. Ammaa koo moye mo tokkaayi ko Ɓiɗɗo on wi'i, o heɓataa yonki ki re'ataa, ammaa monnere Allah e dow maako haa abadaa.”</verse></chapter><chapter id="4"><verse id="1">Faarisanko'en nani habaru Yeesu e heɓa tokkuɓemo ɓurii Yahaya, ɗonmaa e mo waɗana yimɓe baptisma ɓurii Yahaya,</verse><verse id="2">(koo nde goonga naa' ɗum Yeesu e hoore muuɗum waɗanta yimɓe baptisma ɗum, ammaa tokkuɓemo ngaɗataɗum.)</verse><verse id="3">Nde Yeesu nani Faarisanko'en nanii habaru ko o waɗata, sey o ali leydi Yahuudiya, o so''ii Galiili.</verse><verse id="4">Dow laawol maako ɗum wartanimo doole o tokka nder leydi Samaariya.</verse><verse id="5">Sey o yottii wondi gariiri ngondi nder leydi Samaariya bi'eteendi Saykar ngondi haade njayri ndi Yaakubu hokki ɓiɗɗo muuɗum Isufu daga ndenno.</verse><verse id="6">E woodi ɓundu ndu Yaakubu wasi e njayri ndin. Yeesu boo somii ngam yaadu o jooɗii haade ɓundu ndun. E carel ngel ɗum caka nyalawma.</verse><verse id="7">Sey goɗɗo Samaariyankeejo debbo warii ƴooguki, Yeesu wi'imo, “Hokkoram ndiyam mi yara.”</verse><verse id="8">E carel ngel tokkuɓemo njaadake nattii nder gariiiri ndin ngam soodoyki nyamndu.</verse><verse id="9">Sey debbo on wi'i Yeesu, “A Yahuudankeejo, min boo mi Samaariyankeejo. Noye mbi'ataayam mi hokkumaa ndiyam njaraa?” O wi'u non ngam walaa ko hawti Yahuudanko'en e Samaariyanko'en.</verse><verse id="10">Yeesu wi'imo, “Daa a andi caahu ɗum Allah yiɗi hokkukima, kadin daa a andi ƴamuɗoma ndiyam njareteeɗam, daa a torakemo, daa o hokkiima ndiyam kokkoojam yonki.”</verse><verse id="11">Sey debbo on wi'i Yeesu, “Moodibbo, a walaa ko nyeɗirtaa ndiyam ɗam, kadin boo ɓundu ndun e luggi. Toye keɓataa ɗam ɗon ndiyam kokkoojam yonki?</verse><verse id="12">A ɓurii maama meeɗen Yaakubu kokkuɗo'en ndu'u ɓundu? Kanko e ɓiɓɓe maako e marle maako fuu ɓe njarii ndiyam ɓundu ndu'u.”</verse><verse id="13">Yeesu wi'imo, “Koo moye jarɗo ndiyam ɓundu ndu'u fuɗɗitay nana ɗonka,</verse><verse id="14">ammaa koo moye jarɗo ndiyam ɗam kokkaymoomi o fuɗɗitataa o nana ɗonka kadin. Ndiyam ɗam kokkaymoomi ɗam wartay nder maako ndiyam ɓuloojam kokkayɗammo yonki ki re'ataa.”</verse><verse id="15">Debbo on wi'imo, “Moodibbo, hokkam ɗam ɗon ndiyam ngam to' mi fuɗɗita mi nana ɗonka, ɗonmaa to' mi fuɗɗita mi wara ɗo'o ngam ƴooguki.”</verse><verse id="16">Yeesu wi'imo, “Yahu noddoyaa gorko maaɗa, ngardoyon.”</verse><verse id="17">Debbo on wi'i, “Mi walaa gorko.”
Yeesu wi'imo, “A wi'ii goonga nde mbiiɗaa a walaa gorko.</verse><verse id="18">Goonga kan woni a waɗii teele jowi, neɗɗo mo njooɗodiɗaa jooni boo naa' o gorko maaɗa. Ko mbiiɗaa ɗum goonga.”</verse><verse id="19">Debbo on wi'i, “Moodibbo, mi faamii a annabiijo.</verse><verse id="20">Maama'en amin mawninii Allah dow hocceere nde'e, ammaa onon Yahuudanko'en on mbi'a Urucaliima woni to haani ɗum mawnina Allah.”</verse><verse id="21">Yeesu wi'imo, “Jaɓu ko mbi'aymi, carel e wara ngel mawninton Nyaako Mo Dow naa' dow hocceere nde'e naa' nder Urucaliima.</verse><verse id="22">Onon Samaariyanko'en on mawnina ko on andaa, ammaa minon Yahuudanko'en e min mawnina ko min andi, ngam daga to Yahuudanko'en kisndam ƴiwoyi.</verse><verse id="23">Ammaa carel e wara, ngel yaadake ngel warii, carel ngel yimɓe mawninooɓe Allah no haani ɓe mawninay Nyaako Mo Dow nder goonga e nder bawɗe Ruuhu Allah, ngam iri maɓɓe Nyaako Mo Dow yiɗi ɓe mawninamo.</verse><verse id="24">Allah o Ruuhu, mawninooɓemo boo doole mawninamo nder Ruuhu e goonga.”</verse><verse id="25">Debbo on wi'i Yeesu, “E mi andi Almasiihu e wara, waato Cuɓaaɗo Allah. To o warii, o wi'aymin koo ɗume.”</verse><verse id="26">Sey Yeesu wi'imo, “Min meddoowo e maaɗa, min woni Almasiihu on.”</verse><verse id="27">E ngel ɗon carel tokkuɓe Yeesu ngartoyi, ɓe kayɗini nde ɓe tawi e mo medda e debbo. Ammaa walaa goɗɗo nder maɓɓe biiɗomo, “Ko ngiɗɗaa?” Koo, “Ngam ɗume meddataa e maako?”</verse><verse id="28">Sey debbo on ali ƴoogirde muuɗum, so''ii gariiri wi'i yimɓe,</verse><verse id="29">“Ngaree, ngi'on neɗɗo biiɗoyam koo ɗume ko meeɗumi waɗuki. Koo kanko woni Almasiihu?”</verse><verse id="30">Sey yimɓe ɓen ali gariiri ndin ɓe njahi to Yeesu.</verse><verse id="31">E ɗum nder non sey tokkuɓemo toriimo mbi'imo, “Moodibbo, nyaamu goɗɗum.”</verse><verse id="32">Ammaa o wi'iɓe, “E mi woodi nyamndu ndu nyaamaymi, on andaa koo ɗume dow mayru.”</verse><verse id="33">Sey tokkuɓemo puɗɗi ƴamƴamtirki e mbi'a, “Koo goɗɗo waddaniimo nyamndu?”</verse><verse id="34">Yeesu wi'iɓe, “Nyamndu am woni mi waɗa ko lilɗoyam wi'iyam, mi yottina kuugal ngal o hokkiyam.</verse><verse id="35">Naa' on mbi'a, ‘Horii lebbi nayi ɗum itta ko remaa?’ E mi wi'a'on, ndaaree gese boɗɗum. Ko remaa ɓendii ɗum hewtii itteeki.</verse><verse id="36">Ittoowo ko remaa e yoɓee, ko remaa ɗum o hawritata woni yimɓe keɓooɓe yonki ki re'ataa, ngam aawuɗo e ittuɗo ko ɓendi ɓe kawta ɓe mbelmbelta.</verse><verse id="37">Ka'a haala ɗum goonga biika, ‘Goɗɗo aawii, goɗɗo boo ittii ko ɓendi.’</verse><verse id="38">Mi lilii'on itton ko ɓendi ɗum on kuwanaayi. Woɓɓe kuwii naa' seɗɗa, onon boo on nyaamii bote kuugal maɓɓe.”</verse><verse id="39">Samaariyanko'en ɗuɗɓe e ndin ɗon gariiri koolii Yeesu ngam on ɗon debbo wi'ii, “O wi'iiyam koo ɗume ɗum meeɗumi waɗuki.”</verse><verse id="40">Ngam non, nde Samaariyanko'en ɓen ngari to Yeesu, ɓe toriimo o jooɗodoo e maɓɓe. Sey o jooɗodii e maɓɓe balɗe ɗiɗi.</verse><verse id="41">Yimɓe kooliiɓe Yeesu ɓeydii naa' seɗɗa ngam boliiɗe maako.</verse><verse id="42">Ɓe mbi'i debbo on, “Jooni min koolake Yeesu, naa' ngam ko mbiiɗaa tan, ammaa ngam minon e ko'e amin min nanii ko o wi'i, min tabbitinii kanko woni Kisnoowo duuniyaaru.”</verse><verse id="43">Gaɗa Yeesu waɗii balɗe ɗiɗi ɗon, o dilli Galiili,</verse><verse id="44">ngam kanko e hoore maako o wi'i, “Annabiijo mawnintaake to leydi muuɗum.”</verse><verse id="45">Nde o yottii Galiili, Galilanko'en njaɓɓiimo, ngam kamɓe maa ɓe njahiino Humto Sakkinki nder Urucaliima, ɓe ngi'ii fuu ko o waɗi ton.</verse><verse id="46">Sey Yeesu fuɗɗiti so''ii gariiri Kaana ngondi nder leydi Galiili. Kayri woni to o wayliti ndiyam ɗam warti inabojam. Too, nder gariiri Kafarnahum e woodi goɗɗo mawɗo nder gomnati, ɓiɗɗo maako e nyawa.</verse><verse id="47">Nde neɗɗo on nani Yeesu alii leydi Yahuudiya warii leydi Galiili, o yahi to Yeesu o toriimo o yaha Kafarnahum o yamɗitina ɓiɗɗo maako ɓadiiɗo maaya.</verse></chapter><chapter id="5"><verse id="1">Gaɗa ɗu'um Yeesu yahi Urucaliima ngam wongo humto diina Yahuudanko'en.</verse><verse id="2">Ton Urucaliima e woodi njonga ndiyam haade wongal dammugal gariiri ndin bi'eteengal Dammugal Baali. Haade njonga ngan e woodi rumpaaji jowi. Nder Ibraaniyankoore e nga noddiree Betasda.</verse><verse id="3">Nyawɓe ɗuɗɓe e pukkoo haade njonga ngan. E woodi wumɓe, e yimɓe ɓe koyɗe nyawɗe, e jaraaɓe.</verse><verse id="4">Nyawɓe ɗuɗɓe e pukkoo haade njonga ngan. E woodi wumɓe, e yimɓe ɓe koyɗe nyawɗe, e jaraaɓe.</verse><verse id="5">E woodi goɗɗo neɗɗo ɗon gaɗɗo duuɓi 38 e nyawa.</verse><verse id="6">Nde Yeesu yi'imo e mo fukkii ɗon, kadin e andi o neeɓii e mo fiida e ɗum ɗon nyawu, sey Yeesu ƴamimo wi'i, “A yiɗi ɗum yamɗitinmaa?”</verse><verse id="7">Nyawɗo on wi'imo, “Moodibbo, mi walaa ballayɗoyam hoccayam suuwayam nder njonga ngan carel ngel ndiyam ɗam lancaa. Fuu carel ngel ngiɗumi nattuki, sey goɗɗo artayam.”</verse><verse id="8">Sey Yeesu wi'imo, “Umma koccaa daago maaɗa, njaaɓaa.”</verse><verse id="9">Ɗon e ɗon neɗɗo on yamɗiti, hocci daago muuɗum, fuɗɗi yaadu.
Too, nyalnde nde fii ɗu'um waɗi ɗum Nyalnde Siwtaare.</verse><verse id="10">Ngam non, ardiiɓe Yahuudanko'en mbi'i jamɗitinaaɗo on, “Hande ɗum Nyalnde Siwtaare, Attawra haɗii koccaa daago maaɗa.”</verse><verse id="11">Ammaa jamɗitinaaɗo on wi'iɓe, “Jamɗitinɗoyam wi'iyam mi hoccaa daago am mi ndillaa.”</verse><verse id="12">Ɓe ƴamimo ɓe mbi'i, “Moye woni biiɗoma koccaa daago maaɗa ndillaa?”</verse><verse id="13">Ammaa jamɗutuɗo on andaa moye yamɗitinimo, ngam e woodi yimɓe ɗuɗɓe e wigeere nden; Yeesu boo yaadake nattii nder maɓɓe.</verse><verse id="14">Gaɗa non Yeesu tawimo nder Wuro Ceniingo wi'imo, “Raa, a yamɗitii! Alu waɗuki hakke to' goɗɗum ɓurɗum ɗu'um halluki heɓumaa.”</verse><verse id="15">Sey neɗɗo on yahi wi'i ardiiɓe Yahuudanko'en Yeesu yamɗitinimo.</verse><verse id="16">Ngam Yeesu e huwa iri kuuɗe ɗe'e Nyalnde Siwtaare, ardiiɓe Yahuudanko'en puɗɗi hallankimo.</verse><verse id="17">Yeesu boo wi'iɓe, “Haa hande Nyaako am e huwa, min maa e mi huwa.”</verse><verse id="18">Ka'a haala waɗi ardiiɓe Yahuudanko'en ɓeydi ɗaɓɓutuki laawol no mbardatamo. Ngam naa' dooka Nyalnde Siwtaare tan o yewi, ammaa haa maa o wi'ii Allah ɗum Nyaako maako, waato o wartirii hoore maako go'o e Allah won ɗon.</verse><verse id="19">Yeesu nootii wi'iɓe, “E mi wi'a'on goonga, Ɓiɗɗo on waɗataa koo ɗume kanum tan, ko o yi'i Nyaako maako e waɗa tan o waɗata, ngam koo ɗume ko Nyaako on waɗata, kanjum ɓiɗɗo on waɗata.</verse><verse id="20">Nyaako on e yiɗi Ɓiɗɗo on, nden fuu ko o waɗata e hoore maako o holliiɗum Ɓiɗɗo on. O hollaymo kuuɗe mawɗe ɓurɗe ɗe'e ngam kayɗinon.</verse><verse id="21">Non no Nyaako on umminirta mayɓe hokkaɓe yonki, non maa Ɓiɗɗo on e hokka koo moye mo yiɗi yonki.</verse><verse id="22">Nyaako on waɗantaa koo moye kiita e hoore maako. O hokki Ɓiɗɗo maako laamu waɗanki koo ɗume kiita,</verse><verse id="23">ngam koo moye mawnina Ɓiɗɗo on non no mawninirta Nyaako on. Koo moye mo mawninaayi Ɓiɗɗo on mawnintaa Nyaako liloyɗomo.</verse><verse id="24">“E mi wi'a'on goonga, koo moye nanɗo boliiɗe am hoolii on ɗon liloyɗoyam e woodi yonki ki re'ataa, o taƴantaake kiita, o yaadake o ƴaɓɓake mayde o heɓii yonki ki re'ataa.</verse><verse id="25">E mi wi'a on goonga, carel e wara, carel ngel yaadake warii ngel yimɓe ɓe keɓaayi yonki ki re'ataa nanata hononde Ɓiɗɗo Allah. Nanɓe nde njaɓi koo nde wi'i keɓay yonki ki re'ataa.</verse><verse id="26">Non no Nyaako on woodiri bawɗe hokkuki yonki, non maa o hokkii Ɓiɗɗo on bawɗe hokkuki yonki.</verse><verse id="27">Kadin o hokkii Ɓiɗɗo on laamu taƴuki kiita, ngam o Ɓii Neɗɗo.</verse><verse id="28">To' on kayɗin e ɗu'um, ngam carel e wara ngel fuu mayɓe gonɓe nder genaale nanata hononde Ɓii Neɗɗo</verse><verse id="29">ɓe mburtoyoo daga nder genaale maɓɓe. Gaɗuɓe ko wooɗi ɓe ummoto ɓe keɓa yonki ki re'ataa, nden gaɗuɓe ko halli boo ɓe ummoto ɓe taƴanee kiita.</verse><verse id="30">“Mi waawataa mi waɗa goɗɗum e hoore am, e mi waɗa kiita no Allah wi'iyam mi waɗa tan. E mi waɗa kiita goonga, ngam naa' ko welnantayam ɓernde ngaɗaymi, ammaa ko welnata ɓernde on ɗon lilɗoyam ngaɗaymi.</verse><verse id="31">“To mi hokkii ceyda hoore am, ɗum hoccay ko mbiimi naa' ɗum goonga.</verse><verse id="32">Ammaa e woodi goɗɗo kokkoowo ceyda dow am, e mi andi ceyda goonga o hokkata dow am.</verse><verse id="33">On lili yimɓe to Yahaya, kanko boo o hokki'on ceyda goonga dow am.</verse><verse id="34">Naa' mi darii dow ceyda ɗum neɗɗo hokkata, ammaa mi wi'uka ngam kison.</verse><verse id="35">Yahaya e nandi e fitilaaru kuɓɓayndu hokka jayngol, nden ngam carel seɗɗa on cuɓii nanki belɗum jayngol.</verse><verse id="36">Ammaa e mi woodi ceyda dow am ɓurɗum ceyda ɗum Yahaya hokki. Ɗe'e kuuɗe ɗe kuwaymi jooni ɗe Nyaako Mo Dow hokkiyam mi yottina, e ɗe kokka ceyda Nyaako on liloyiyam.</verse><verse id="37">Nyaako liloyɗoyam, kanko e hoore maako o hokkii ceyda dow am. On meeɗaayi nanki hononde maako, on meeɗaayi yiiki no o wa'i.</verse><verse id="38">Wolde maako boo walaa nder ɓerɗe mooɗon ngam on koolaaki mo o liloyi.</verse><verse id="39">On njanga aayaaje Allah ngam on nyuma e laawol maaje keɓoton yonki ki re'ataa. Ɗe'e aayaaje ɗe njangoton boo e ɗe kokka ceyda dow am.</verse><verse id="40">Ammaa fuu e non on nganyii warki to am keɓon yonki ki re'ataa.</verse><verse id="41">“Mi ɗaɓɓitataa mawnineeki daga to yimɓe.</verse><verse id="42">Ammaa e mi andi on ngiɗaa Allah nder ɓerɗe mooɗon.</verse><verse id="43">Mi wardii e laamu Nyaako am, ammaa on njaɓaayiyam. Ammaa to goɗɗo wardii e laamu hoore muuɗum, on njaɓaymo.</verse><verse id="44">No waɗata koolooɗonyam to on ɗaɓɓita mantindirki, ammaa on ndurwaayi keɓon manteeki daga to Allah? Kanko tan woni Allah.</verse><verse id="45">To' on nyumu mi wulloto'on yeeso Nyaako am. Muusa mo ngaɗuɗon kammunde dow muuɗum, kanko woni gullotooɗo'on.</verse><verse id="46">Daa on koolakeno Muusa e goonga, daa on koolakeyam, ngam dow am o windi.</verse><verse id="47">Ammaa nde on njaɓaayi ko o windi, no njaɓirton ko mbiimi?”</verse></chapter><chapter id="6"><verse id="1">Gaɗa ɗu'um, Yeesu yahi fongo Mbeela Galiili, waato Mbeela Tibaariya.</verse><verse id="2">Yimɓe ɗuɗɓe tokkimo, ngam ɓe ngi'i fii kayɗiniiɗum ɗum o waɗani ɓe njamɗaa.</verse><verse id="3">Sey Yeesu ƴenti hocceere jooɗodii e tokkuɓemo.</verse><verse id="4">E carel ngel Humto Sakkinki ngo Yahuudanko'en ɓadake.</verse><verse id="5">Nde Yeesu raari yi'i yimɓe ɗuɗɓe e ngara to maako, o wi'i Filibus, “Toye coodeten nyamndu keƴayndu yimɓe ɓe'e?”</verse><verse id="6">O wi'u Filibus non ngam o foondamo, ngam kanko e hoore maako e mo andi ko o waɗata.</verse><verse id="7">Filibus wi'imo, “Koo njoɓaari ndi kuwoowo heɓata nder lebbi joweetati ndi heƴataa sooduki nyamndu keƴayndu koo moye maɓɓe heɓa seɗɗa.”</verse><verse id="8">Goɗɗo nder tokkuɓemo bi'eteeɗo Andiraawus minyiraawo Siiman Biiturus wi'imo,</verse><verse id="9">“E woodi goɗɗo suka ɗo'o gooduɗo mburoodihoy njowoy e liƴƴi ɗiɗi. Ammaa goonga koo ko ɗum waɗanta yimɓe ɓe'e.”</verse><verse id="10">Yeesu wi'iɓe, “Mbi'ee yimɓe njooɗoo.” Wigeere nden e woodi geene ɗuɗɗe, ngam non yimɓe ɓen njooɗii dow maaje. Worɓe tan nder maɓɓe ɓadake 5,000.</verse><verse id="11">Sey Yeesu hocci buroodi ɗum, o yetti Allah, o sendaniɗum jooɗiiɓe ɗon non no heƴataɓe. Non maa o waadi e liƴƴi ɗin.</verse><verse id="12">Nde fuu yimɓe ɓen nyaami kaari, o wi'i tokkuɓemo, “Kawritee ko horii, to' ɗum lallina koo seɗɗa maajum.”</verse><verse id="13">Sey ɓe moɓti ko horii daga mburoodihoy njowoy koy yimɓe nyaami korni, ɓe kebbini kondooje sappo e ɗiɗi.</verse><verse id="14">Nde yimɓe ngi'i fii kayɗiniiɗum ɗu'um ɗum Yeesu waɗi, ɓe puɗɗi wiiki, “Goonga o'o woni on ɗon annabiijo garayɗo duuniyaaru.”</verse><verse id="15">Yeesu e andi e ɓe ngiɗi nangukimo, ɓe ngartiramo laamiiɗo e sembe. Ngam non o aliɓe o ƴenti hocceere kanko tan.</verse><verse id="16">Nde naange hiiri, tokkuɓe Yeesu njahi mbeela,</verse><verse id="17">ɓe natti komiwal, ɓe puɗɗi huuluki mbeela ngan yaaki Kafarnahum. E carel ngel jemma waɗii, Yeesu boo waroyaayi to maɓɓe taw.</verse><verse id="18">Mbeela ngan waɗi ka falƴuki ngam hendu cembindu e waɗa.</verse><verse id="19">Nde ɓe ngaɗi yaadu nder mbeela ngan hewti mil tati koo nayi, ɓe ngi'i Yeesu e yaha dow ndiyam ɗam e waroya to komiwal maɓɓe, kulol nangiɓe.</verse><verse id="20">Ammaa Yeesu wi'iɓe, “To' on kulu, ɗum min.”</verse><verse id="21">Sey ɓe njaɓi ɓe koccimo nder komiwal ngal, ɗon e ɗon komiwal ngal yottii to ɓe njippotoo.</verse><verse id="22">Nde fini, horiiɓe gonɓe ngon ton fongo mbeela to tokkuɓe Yeesu natti komiwal, ɓe paami komiwal go'otal tan wondono ɗon, nden Yeesu boo nattidaayi komiwal ngal e tokkuɓemo, ammaa kamɓe tan ndilli nder maagal.</verse><verse id="23">Sey goɗɗe komiije ƴiwoyɗe Tibaariya njottii daande mbeela haade wigeere to yimɓe nyaami buroodi gaɗa Yeesu yettii Allah.</verse><verse id="24">Nde yimɓe ngi'i Yeesu e tokkuɓemo ngalaa ɗon, sey ɓe natti komiije ɗen, ɓe njahi Kafarnahum e ɓe ɗaɓɓita Yeesu.</verse><verse id="25">Nde ɓe tawimo fongo mbeela to Kafarnahum, ɓe mbi'imo, “Moodibbo, ndeye ngaroyɗaa ɗo'o?”</verse><verse id="26">Yeesu nootii wi'iɓe, “E mi wi'a'on goonga, on ɗaɓɓitayam naa' ngam on ngi'ii kayɗiniiɗum ɗum ngaɗumi, ammaa ngam on nyaamii buroodi on kaarii.</verse><verse id="27">To' on kuwan nyamndu lallayndu, ammaa kuwanee nyamndu tabbitayndu kokkayndu yonki ki re'ataa, ndu Ɓii Neɗɗo hokkata'on, ngam Allah Nyaako Mo Dow waɗaniimo alaama kollayɗum jaɓiimo.”</verse><verse id="28">Sey ɓe ƴami Yeesu ɓe mbi'i, “Ɗume min ngaɗata ngam min ngaɗa ko Allah yiɗi?”</verse><verse id="29">Yeesu wi'iɓe, “Ko Allah yiɗi ngaɗon woni koolooɗon on ɗon mo o liloyi.”</verse><verse id="30">Ɓe mbi'imo, “Ɗume kayɗiniiɗum ngaɗataa ngam min ngi'aɗum min koolomaa? Ɗume ngaɗataa?</verse><verse id="31">Maama'en meeɗen nyaamii nyamndu nder ladde ƴiwoyndu daga dow bi'eteendu manna, non no ɗum windiraa, ‘O hokkiiɓe nyamndu ƴiwoyndu daga dow ngam ɓe nyaama.’ ”</verse><verse id="32">Yeesu wi'iɓe, “E mi wi'a'on goonga, naa' Muusa hokki'on nyamndu ƴiwoyndu daga dow, ammaa Nyaako am woni kokkuɗo'on nyamndu goongaaru ƴiwoyndu daga dow.</verse><verse id="33">Ngam nyamndu ndu Allah hokki woni on ɗon garoyɗo daga dow kokkoowo duuniyaaru yonki ki re'ataa.”</verse><verse id="34">Ɓe mbi'imo, “Moodibbo, hokkumin nyamndu ndu'u koo ndeye.”</verse><verse id="35">Yeesu wi'iɓe, “Min woni nyamndu kokkayndu yonki. Fuu garɗo to am fuɗɗitataa nana weelo, fuu kooliiɗoyam fuɗɗitataa nana ɗonka.</verse><verse id="36">Ammaa no mbiimi'on, on ngi'iiyam, fuu e non on koolaakiyam.</verse><verse id="37">Koo moye mo Nyaako am hokkiyam waray to am, nden fuu garɗo to am mi riiwataamo.</verse><verse id="38">Ngam mi waroyii daga dow naa' ngam mi waɗa ko ngiɗumi, ammaa mi waɗa ko liloyɗoyam yiɗi.</verse><verse id="39">Ko liloyɗoyam yiɗi mi waɗa woni, to' mi dulla koo go'oto nder ɓe o hokkiyam, ammaa mi umminaɓe Nyalnde Jaango.</verse><verse id="40">Ngam ko Nyaako am yiɗi woni koo moye daaruɗo Ɓiɗɗo on hooliimo heɓa yonki ki re'ataa, nden min boo mi umminaymo Nyalnde Jaango.”</verse><verse id="41">Sey Yahuudanko'en puɗɗi metitaaki dow maako, ngam o wi'ii, “Min woni nyamndu ƴiwoyndu daga dow.”</verse><verse id="42">Ɓe mbi'i, “Naa' o'o woni Yeesu ɓiɗɗo Yusufu? En andi nyaako maako e maduujo maako. No waɗata jooni o wi'a daga dow o ƴiwoyi?”</verse><verse id="43">Yeesu wi'iɓe, “Alee metitaaki hakkunde mooɗon.</verse><verse id="44">Walaa garayɗo to am sey to Nyaako am liloyɗoyam waddiimo, min boo mi umminaymo Nyalnde Jaango.</verse><verse id="45">Annabo'en mbindii wiiki, ‘Allah ekkitinay koo moye.’ Koo moye kettindaniiɗo Nyaako on ekkitii daga to maako e wara to am.</verse><verse id="46">Walaa meeɗuɗo yiiki Nyaako on sey ni on ɗon ƴiwoyɗo daga to maako, kanko tan meeɗi yiiki Nyaako on.</verse><verse id="47">E mi wi'a'on goonga, koo moye kooliiɗoyam e woodi yonki ki re'ataa.</verse><verse id="48">Min woni nyamndu kokkayndu yonki ki re'ataa.</verse><verse id="49">Maama'en mooɗon nyaamii ‘manna,’ ammaa fuu e non ɓe maayii.</verse><verse id="50">Ammaa raa nyamndu ƴiwoyndu daga dow, to neɗɗo nyaamiindu maayataa.</verse><verse id="51">Min woni nyamndu kokkayndu yonki ƴiwoyndu daga dow. Fuu nyaamuɗondu, o jooɗoto haa abadaa. Ndu'u nyamndu ɗum ɓandu am, ndu kokkaymi ngam yimɓe duuniyaaru keɓa yonki ki re'ataa.”</verse><verse id="52">Sey Yahuudanko'en ɓen puɗɗi geddi hakkunde maɓɓe, e ɓe mbi'a, “No waɗata neɗɗo o'o hokka'en ɓandu maako nyaamen?”</verse><verse id="53">Yeesu wi'iɓe, “E mi wi'a'on goonga, to on nyaamaayi ɓandu Ɓii Neɗɗo, kadin to on njaraayi ƴiiƴam maako, on ngalaa yonki nder mooɗon.</verse></chapter><chapter id="7"><verse id="1">Gaɗa ɗu'um Yeesu waɗi ka yiilaaki nder leydi Galiili. O yiɗaa yiilaaki nder leydi Yahuudiya, ngam ardiiɓe Yahuudanko'en wonɓe ton e ɓe ɗaɓɓita laawol no ɓe mbarirtamo.</verse><verse id="2">Too, carel Humto Lukuruuji ngo Yahuudanko'en ɓadake.</verse><verse id="3">Ngam non minyiraaɓe Yeesu worɓe mbi'imo, “Alu wigeere nde'e njahaa leydi Yahuudiya, ngam tokkuɓema ngi'a kuuɗe ɗe kuwataa.</verse><verse id="4">Fuu giɗɗo andee e koo toye huwataa e suuɗe. Nde a huwa kuuɗe kayɗiniiɗe iri ɗe'e, wangin hoore maaɗa ngam duuniyaaru fuu yi'umaa.”</verse><verse id="5">Koo minyiraaɓe maako ɓen maa ɓe koolaakimo.</verse><verse id="6">Yeesu wi'iɓe, “Carel am waɗaayi taw, ammaa onon koo ngele carel ngel kaanungel.</verse><verse id="7">Jooni duuniyaaru heɓaayi ko wanyirta'on, ammaa e ndu wanyiiyam ngam e mi wi'a kuuɗe mayru ɗe kalluɗe.</verse><verse id="8">Onon njahee humto ngon, min mi yahataa, ngam carel am waɗaayi taw.”</verse><verse id="9">Gaɗa o wi'ii non, o jooɗii nder leydi Galiili.</verse><verse id="10">Ammaa gaɗa minyiraaɓe maako njahii humto ngon, sey kanko maa o yahi naa' e njayri ammaa e suuɗe.</verse><verse id="11">To humto ngon, ardiiɓe Yahuudanko'en e ɗaɓɓitamo, e ɓe ƴama yimɓe, “Toye o woni?”</verse><verse id="12">Nder hawriinde nden yimɓe e soondootira dow maako naa' seɗɗa. Woɓɓe e mbi'a, “O'o neɗɗo e woodi ngikku boɗɗum.” Woɓɓe boo e mbi'a, “E mo ƴoyra yimɓe.”</verse><verse id="13">Ammaa ngam e ɓe kula ardiiɓe Yahuudanko'en walaa metuɗo dow maako e njayri.</verse><verse id="14">Nde sendere balɗe humto ngon ƴaɓɓii, Yeesu natti Wuro Ceniingo fuɗɗi ekkitinki.</verse><verse id="15">Ardiiɓe Yahuudanko'en kayɗini e ekkitinol maako, ɓe mbi'i, “No waɗi neɗɗo o'o woodiri andal nihi nde koo jande o meeɗaayi yaaki?”</verse><verse id="16">Yeesu wi'iɓe, “Ko ekkitinaymi naa' ɗum ekkitinol am, ammaa ɗum ekkitinol on ɗon liloyɗoyam.</verse><verse id="17">Koo moye cuɓuɗo waɗa ko Allah yiɗi o anday koo ko ekkitinaymi to Allah ɗum ƴiwoyi, koo ko mbi'aymi ɗum boliiɗe am.</verse><verse id="18">Koo moye metoowo boliiɗe hoore muuɗum e ɗaɓɓitana hoore muuɗum mangu, ammaa kuwoowo ngam mawnina on ɗon liloyɗomo o neɗɗo mo goonga, walaa wonde fewre to maako.</verse><verse id="19">Naa' Muusa hokkii'on Attawra? Fuu e non walaa goɗɗo mooɗon tokkuɗoɗum. Ngam ɗume ngiɗɗon warkiyam?”</verse><verse id="20">Yimɓe ɓen mbi'imo, “A ginnaaɗo! Moye yiɗi warkima?”</verse><verse id="21">Yeesu wi'iɓe, “Mi waɗii ko hayɗinii go'o, on fuu on kayɗinii.</verse><verse id="22">Muusa wi'i'on ngaɗon ka naaduki ɓiɓɓe mooɗon, on naada Nyalnde Siwtaare. Koo nde naa' Muusa fuɗɗiɗum, ammaa maama'en meeɗen arande'en fuɗɗiɗum.</verse><verse id="23">To ɗum naadii ɓingel Nyalnde Siwtaare ngam to' ɗum yewa Attawra Muusa, ngam ɗume monnantonyam ngam mi yamɗitinii ɓandu neɗɗo fuu Nyalnde Siwtaare?</verse><verse id="24">To' on ngaɗan yimɓe kiita dow ko gite ngi'ata tan, ammaa ngaɗee kiita goonga.”</verse><verse id="25">Woɓɓe yimɓe Urucaliima mbi'i, “Naa' o'o neɗɗo woni mo ardiiɓe ɗaɓɓitata warki?</verse><verse id="26">Rammo ɗo'o e mo meta e njayri ɓe mbi'aayimo goɗɗum. On nyuma ardiiɓe tabbitinii o'o neɗɗo woni Almasiihu?</verse><verse id="27">Ammaa en andi to neɗɗo o'o ƴiwoyi. To Almasiihu warii, walaa andayɗo to o ƴiwoyi.”</verse><verse id="28">Yeesu e nder ekkitinki nder Wuro Ceniingo ngon, sey wi'i e sembe, “Goonga, on andiyam, on andi to ƴiwoymi. Mi waroyaayi ngam hoore am. Ammaa on ɗon liloyɗoyam e mo woodi goonga. Kanko boo on andaamo,</verse><verse id="29">ammaa min e mi andimo, ngam daga to maako ƴiwoymi, kanko liloyiyam.”</verse><verse id="30">Woɓɓe ngiɗii nangukimo, ammaa walaa gaɗuɗo jungo dow maako, ngam carel maako waɗaayi taw.</verse><verse id="31">Ammaa fuu e non ɗuɗɓe nder hawrutuɓe ɓen kooliimo mbi'i, “To Almasiihu warii, o waɗay ko hayɗini ɓurɗum ɗum neɗɗo o'o waɗi?”</verse><verse id="32">Faarisanko'en nani yimɓe hawrutuɓe e meta iri haala ka'a dow Yeesu, sey kamɓe e mawɓe ardiiɓe diina ɓe lili taadiiɓe Wuro Ceniingo ngam nangamo.</verse><verse id="33">Yeesu wi'i, “Mi jooɗodoto e mooɗon carel seɗɗa yeeso ɗo'o, gaɗa ɗon mi so''oto to liloyɗoyam.</verse><verse id="34">On ɗaɓɓitayyam on keɓataayam, to ngonumi boo on mbaawataa yaaki.”</verse><verse id="35">Sey ardiiɓe Yahuudanko'en mbi'i hakkunde maɓɓe, “Toye neɗɗo o'o yiɗi yaaki to en mbaawataa heɓukimo? Koo e mo yiɗi yaaki nder gariije Helenanko'en to yimɓe meeɗen ngoni o ekkitina Helenanko'en?</verse><verse id="36">Ɗume o yiɗi wiiki nde o wi'i, ‘On ɗaɓɓitayyam ammaa on keɓataayam.’ Kadin ko o yiɗi wiiki nde o wi'i, ‘To ngonmi on mbaawataa yaaki?’ ”</verse><verse id="37">Nyalnde nde humto ngon re'ata, kayre woni nyalnde mawnde nde humto ngon. E nyalnde nden Yeesu ummii, darii, wi'i e sembe, “Fuu nanayɗo ɗonka wara to am mi hokkaymo ko o yarata.</verse><verse id="38">Non no ɗum windiraa, ‘Koo moye kooliiɗoyam, canɗi ndiyam kokkoojam yonki waɗay ka iluki daga nder ɓernde maako.’ ”</verse><verse id="39">Nde Yeesu wi'i ɗu'um, dow Ruuhu Allah o metata ɗum kooliiɓemo keɓata. E ngel ɗon carel Allah hokkaayi Ruuhu muuɗum taw, ngam Yeesu teddinaaka taw.</verse><verse id="40">Nde yimɓe hawrutuɓe nani haala ka'a ka Yeesu wi'i, woɓɓe nder maɓɓe mbi'i, “O'o neɗɗo, goonga, o on ɗon annabiijo.”</verse><verse id="41">Woɓɓe boo mbi'i, “Kanko woni Almasiihu.” Ammaa woɓɓe mbi'i, “No waɗata Almasiihu ƴiwoya leydi Galiili?</verse><verse id="42">“Naa' aayaare wi'ii, Almasiihu ƴiwoyay daga nder lenyol Dawda, nden ɗum danyaymo to Baytalaami, gariiri to Dawda jooɗinoo?”</verse><verse id="43">Ngam non ɗum heɓi sendindirki hakkunde hawrutuɓe ɓen dow Yeesu.</verse><verse id="44">Woɓɓe e ngiɗi nangukimo, ammaa walaa gaɗuɗo jungo dow maako.</verse><verse id="45">Sey taadiiɓe Wuro Ceniingo ɓen co''ii to mawɓe ardiiɓe diina e Faarisanko'en. Mawɓe ɓen e Faarisanko'en ɓen ƴamiɓe, mbi'i, “Ngam ɗume on nangaayimo ngadduɗonmo?”</verse><verse id="46">Taadiiɓe ɓen mbi'i, “Walaa meeɗuɗo metirki no neɗɗo o'o metiri.”</verse><verse id="47">Faarisanko'en mbi'iɓe, “Koo onon maa o ƴoyrii'on?</verse><verse id="48">Koo on ngi'ii goɗɗo nder ardiiɓe Yahuudanko'en e Faarisanko'en hoolakemo?</verse><verse id="49">Ammaa ɓe'e hawrutuɓe ɓe andaa koo ɗume dow Attawra, ɓe laanaaɓe.”</verse><verse id="50">Nikoodimus jaanooɗo to Yeesu o go'oto nder Faarisanko'en ɓen, o wi'iɓe,</verse><verse id="51">“Ko Attawra meeɗen wi'i woni en ngaɗantaa neɗɗo kiita naa ɗum nanii ko o wi'i ngam ɗum anda ko o waɗata.”</verse><verse id="52">Ɓe mbi'imo, “An maa Galiili ƴiwoyɗaa? Jangu Wolde Allah boɗɗum, a yi'ay walaa annabiijo ƴiwoyayɗo daga Galiili.”</verse><verse id="53">Sey koo moye hooti.</verse></chapter><chapter id="8"><verse id="1">Ammaa Yeesu yahi Hocceere Nde Leɗɗe Jaytun.</verse><verse id="2">Nde fini ilaa subaka o so''ii Wuro Ceniingo. Yimɓe ɗuɗɓe kawriti haade maako, o jooɗii o fuɗɗii ekkitinkiɓe.</verse><verse id="3">Sey Moodiɓɓe Attawra e Faarisanko'en ngaddi debbo nangaaɗo e waɗa njeenu. Ɓe ngaɗi debbo on darii yeeso yimɓe gonɓe ɗon fuu.</verse><verse id="4">Ɓe mbi'i Yeesu, “Moodibbo, o'o debbo nangaama e mo waɗa njeenu.</verse><verse id="5">Nder Attawra Muusa wi'ii'en kuborooɗen iri debbo o'o kaaƴe mbarenmo. Jooni an, ɗume mbiiɗaa?”</verse><verse id="6">Ɓe ƴamumo ƴamol ngo'ol ngam ɓe poondamo ɓe keɓa ko ɓe ngullortoomo. Ammaa Yeesu turii fuɗɗi windirki hoondu muuɗum e leydi.</verse><verse id="7">Nde ɓe ngaɗi ka ƴamukimo, sey o ummii, o darii, o wi'iɓe, “Fuu mo meeɗaayi waɗuki hakke nder mooɗon arta hubaaki debbo o'o hayre.”</verse><verse id="8">Sey o fuɗɗiti o turii, o windi e leydi.</verse><verse id="9">Nde ɓe nani ko o wi'i, ɓe ndilli go'oto‑go'oto, ndotti'en arti dilluki. Ɗum ali Yeesu ɗon kanum tan, debbo on e darii yeeso maako.</verse><verse id="10">Yeesu ummii, darii, wi'imo, “To ɓe ngoni? E woodi taƴanɗoma kiita?”</verse><verse id="11">Debbo on nootii wi'i, “Moodibbo, walaa koo go'oto.”
Yeesu wi'imo, “Too, min maa mi taƴantaama kiita. Dillu, ammaa taa' fuɗɗutu ngaɗaa hakke.”</verse><verse id="12">Yeesu fuɗɗiti metani yimɓe wi'i, “Min woni jayngol duuniyaaru. Fuu tokkuɗoyam yahataa nder nyiwre, ammaa heɓay jayngol yonki.”</verse><verse id="13">Sey Faarisanko'en mbi'imo, “A hokka ceyda hoore maaɗa, ko mbi'ataa naa' ɗum goonga.”</verse><verse id="14">Yeesu wi'iɓe, “Koo to mi hokkii ceyda hoore am, ko mbi'aymi ɗum goonga, ngam e mi andi to ƴiwoymi e to njahaymi. Ammaa onon on andaa to ƴiwoymi e to njahaymi.</verse><verse id="15">On ngaɗa kiita no yimɓe duuniyaaru ngaɗirta kiita, min boo walaa mo ngaɗanmi kiita.</verse><verse id="16">Ammaa fuu e non to mi waɗii kiita, kiita am ɗum goonga, ngam naa' min tan waɗata kiita kan, ammaa min e Nyaako am liloyɗoyam waɗataka.</verse><verse id="17">Nder Attawra mooɗon ɗum windi wiikii ceyda ka yimɓe ɗiɗo kokki e ka woodi goonga.</verse><verse id="18">E mi hokka ceyda hoore am, nden Nyaako am liloyɗoyam maa e hokka ceyda am.”</verse><verse id="19">Ɓe mbi'imo, “Toye nyaako maaɗa on woni?”
Yeesu wi'iɓe, “On andaayam, on boo andaa Nyaako am. Daa on andiyam, daa on andi Nyaako am maa.”</verse><verse id="20">Yeesu metii haala ka'a carel ko o ekkitinta nder Wuro Ceniingo haade akwaatiiji to ɗum resata dokke ngam Allah. Ammaa walaa nanguɗomo ngam carel maako waɗaayi taw.</verse><verse id="21">Sey Yeesu fuɗɗiti wi'i yimɓe ɓen, “Mi dillay, on ɗaɓɓitayyam, ammaa on maayay nder hakke mooɗon. To njahaymi boo, on mbaawataa yaaki.”</verse><verse id="22">Ɗu'um waɗi ardiiɓe Yahuudanko'en mbi'i, “O waray hoore maako won ɗon? Koo kanjum o yiɗi wiiki nde o wi'i, ‘To njahaymi on mbaawataa yaaki?’ ”</verse><verse id="23">Ammaa Yeesu wi'iɓe, “Onon daga duuniyaaru ndu'u ƴiwoyɗon, min boo daga dow ƴiwoymi. Onon duuniyaaru jeyi'on, min naa' duuniyaaru jeyiyam.</verse><verse id="24">Mi wi'ii'on on maayay nder hakke mooɗon, goonga on maayay nder hakke mooɗon sey ni to on njaɓii min woni mo mbiimi'on.”</verse><verse id="25">Ɓe mbi'imo, “An a moye?”
Yeesu wi'iɓe, “Min woni on ɗon mo mbiimi'on daga arande.</verse><verse id="26">E woodi fii ɗuɗɗum ɗum ngiɗumi wiiki dow mooɗon, kadin e woodi fii ɗuɗɗum ɗum ngiɗumi taƴanki'on kiita dow maajum. Ammaa on ɗon liloyɗoyam e woodi goonga. Ko nanmi to maako tan mbi'aymi duuniyaaru.”</verse><verse id="27">Ɓe paamaayi Yeesu e metanaɓe dow Nyaako Mo Dow.</verse><verse id="28">Sey Yeesu wi'i, “Carel ngel ƴeftuɗon Ɓii Neɗɗo, on anday min woni on ɗon mo mbi'aymi. Kadin on anday fuu ko ngaɗaymi naa' e laamu am ngaɗiraymiɗum, ammaa ko Nyaako am ekkitiniyam mbi'aymi.</verse><verse id="29">On ɗon liloyɗoyam e wondi e am, o alaayiyam min tan, ngam koo ndeye e mi waɗa ko welnantamo ɓernde.”</verse><verse id="30">Carel ngel Yeesu wi'ata non, ɗuɗɓe kooliimo.</verse><verse id="31">Sey Yeesu wi'i Yahuudanko'en kooliiɓemo, “To on tokkii ekkitinol am, on tokkuɓeyam ɓe goonga.</verse><verse id="32">Nden on anday goonga, goonga boo rimɗinay'on.”</verse><verse id="33">Ɓe mbi'imo, “Min taaniraaɓe Ibraahim, min meeɗaayi wartuki maccuɓe goɗɗo. No waɗata mbi'aa, ‘Ɗum rimɗinaymin?’ ”</verse><verse id="34">Yeesu wi'iɓe, “E mi wi'a'on goonga, koo moye gaɗoowo hakke o maccuɗo hakke.</verse><verse id="35">Maccuɗo jooɗataako nder wuro haa abadaa, ammaa ɓiɗɗo woni jooɗotooɗo nder maago haa abadaa.</verse><verse id="36">Ngam non to Ɓiɗɗo on rimɗinii'on, on keɓii rimɗineeki ki goonga.</verse><verse id="37">E mi andi on taaniraaɓe Ibraahim, fuu e non on ɗaɓɓita warkiyam, ngam on njaɓaayi ekkitinol am.</verse><verse id="38">E mi wi'a'on ko ngiimi to Nyaako am, onon boo on ngaɗa ko nanɗon daga to nyaako mooɗon.”</verse><verse id="39">Ɓe mbi'imo, “Ibraahim woni nyaako amin.”
Yeesu wi'iɓe, “Daa on ɓiɓɓe Ibraahim, on ngaɗay ko Ibraahim waɗi.</verse><verse id="40">Ammaa jooni on ɗaɓɓita warkiyam, min biiɗo'on goonga ka nanmi daga to Allah. Ɗu'um naa' kanjum Ibraahim waɗi.</verse><verse id="41">On ngaɗa ko nyaako mooɗon waɗi.”
Ɓe mbi'imo, “Minon naa' min jaalu'en, Allah woni Nyaako amin, kanko tan woni Nyaako mo min ngoodi.”</verse></chapter><chapter id="9"><verse id="1">Yeesu e nder yaadu, sey o yi'i neɗɗo danyaaɗo e wumi.</verse><verse id="2">Tokkuɓemo ƴamimo mbi'i, “Moodibbo, hakke moye waɗi ɗum danyi neɗɗo o'o e wumi? Ɗum hakke maako koo hakke danyooɓe maako?”</verse><verse id="3">Yeesu wi'i, “Naa' ngam hakke neɗɗo o'o koo ngam hakke danyooɓe maako waɗi o danyaa bumɗo. O danyaa e mo wumi ngam ɗum holla bawɗe Allah dow maako.</verse><verse id="4">Doole kuwen kuuɗe on ɗon liloyɗoyam daga naange e ɗon. Jemma ɓadake. E carel ngel walaa baawayɗo huwa.</verse><verse id="5">To ni e mi duuniyaaru, min woni jayngol duuniyaaru.”</verse><verse id="6">Gaɗa Yeesu wi'ii non, sey o tuuti joode e leydi, o jiiɓiri leydi ndin e maaje, o hoccindi, o moytani neɗɗo on to gite.</verse><verse id="7">O wi'imo, “Dillu, culmoɗaa to njonga bi'eteenga Siluwam.” Ma'ana Siluwam woni “Lilaaɗo.” Sey neɗɗo on yahi sulmii, warti e yi'a.</verse><verse id="8">Kedduɓe e maako e woowuɓe yiikimo e mo toroo ndenno mbi'i, “Naa' ɗum neɗɗo o'o woni jooɗotonooɗo e toroo?”</verse><verse id="9">Woɓɓe mbi'i, “Ɗum kanko.” Woɓɓe boo mbi'i, “Naa' ɗum kanko, ɗum nanduɗo e maako.”
Ammaa neɗɗo on wi'i, “Ɗum min.”</verse><verse id="10">Ɓe mbi'imo, “No ɗum waɗi jooni a yi'a?”</verse><verse id="11">O wi'iɓe, “Neɗɗo bi'eteeɗo Yeesu jiiɓi leydi moytaniyam to gite, wi'iyam mi yaha njonga Siluwam mi sulmoo. Sey njahumi, culmiimi sey mbumtumi.”</verse><verse id="12">Ɓe ƴamimo ɓe mbi'i, “To neɗɗo o'o woni?”
O wi'iɓe, “Mi andaa.”</verse><verse id="13">Sey ɓe njaari bumtuɗo on to Faarisanko'en.</verse><verse id="14">Too, nyalnde nde Yeesu jiiɓi leydi wumtini bumɗo on ɗum Nyalnde Siwtaare.</verse><verse id="15">Faarisanko'en ɓen maa puɗɗi ƴamuki neɗɗo on no o wumtiri, o wi'iɓe, “O waɗu leydi to gite am, culmiimi, jooni e mi yi'a.”</verse><verse id="16">Woɓɓe nder Faarisanko'en ɓen mbi'i, “Neɗɗo gaɗuɗo fii ɗu'um naa' daga to Allah o ƴiwoyi, ngam o tokkaayi dooka Nyalnde Siwtaare.”
Woɓɓe boo mbi'i, “No waɗata neɗɗo gaɗoowo hakke waawa waɗuki iri kayɗiniiɗum ɗu'um?” Ngam non, feerootirol natti hakkunde maɓɓe.</verse><verse id="17">Ngam non, ɓe puɗɗiti ɓe ƴami neɗɗo on ɓe mbi'i, “Ɗume mbi'ataa dow maako, nde an o wumtini?”
Neɗɗo on wi'i, “O annabiijo.”</verse><verse id="18">Ardiiɓe Yahuudanko'en njaɓaayi neɗɗo on ndenno o bumɗo jooni boo e mo yi'a, naaki ɓe noddi danyooɓe maako,</verse><verse id="19">ɓe ƴamiɓe ɓe mbi'i, “O'o ɗum ɓiɗɗo mooɗon mo mbiiɗon danyaama e wumi? No waɗi jooni e mo yi'a?”</verse><verse id="20">Danyooɓe neɗɗo on mbi'i, “E min andi o ɓiɗɗo amin, kadin maa o danyaama e mo wumi.</verse><verse id="21">Ammaa min andaa no waɗi jooni e mo yi'a, non maa min andaa moye wumtinimo. Ƴameemo, naa' o suka, o wi'ay'onka e hoore maako.”</verse><verse id="22">Danyooɓe neɗɗo on mbi'ii non ngam e ɓe kula ardiiɓe Yahuudanko'en. Ngam ardiiɓe Yahuudanko'en ɓen njaadake ciryake wiiki koo moye biiɗo Yeesu woni Almasiihu ɗum riiwaymo daga nder lenyol.</verse><verse id="23">Kanjum waɗi danyooɓe bumtinaaɗo on mbi'i, “Naa' o suka, ƴameemo.”</verse><verse id="24">Sey ardiiɓe ɓen nodditii bumtinaaɗo on, ɓe mbi'imo, “Wi'u goonga ngam teddinaa Allah. E min andi neɗɗo jamɗitinɗoma o gaɗoowo hakke.”</verse><verse id="25">Bumtinaaɗo on wi'iɓe, “Koo o gaɗoowo hakke mi andaa, fii go'o ɗum andumi woni ndenno mi bumɗo, jooni boo e mi yi'a.”</verse><verse id="26">Ɓe mbi'imo, “Ɗume o waɗanmaa? No o maɓɓitiri gite maaɗa?”</verse><verse id="27">Neɗɗo on wi'iɓe, “Mi yaadake mi wi'ii'onka on njaɓaayi. Ngam ɗume ngiɗɗon nankika kadin? Koo onon maa on ngiɗi wartuki tokkuɓemo?”</verse><verse id="28">Sey ɓe kuɗimo ɓe mbi'i, “An woni tokkuɗomo, ammaa minon min tokkuɓe Muusa!</verse><verse id="29">E min andi Allah metanii Muusa, ammaa neɗɗo o'o min andaa to o ƴiwoyi.”</verse><verse id="30">Neɗɗo on wi'iɓe, “Ɗu'um ɗum fii kayɗiniiɗum! On andaa to o ƴiwoyi, ammaa o wumtiniiyam.</verse><verse id="31">En andi Allah nanataa do'aare gaɗooɓe hakke, ammaa e mo nana do'aare kuloowomo gaɗoowo ko o yiɗi.</verse><verse id="32">Daga duuniyaaru tagaa walaa meeɗuɗo nanuki goɗɗo wumtinii neɗɗo danyaaɗo e wumi.</verse><verse id="33">Daa neɗɗo o'o naa' to Allah o ƴiwoyi, daa o waawataa o waɗa goɗɗum.”</verse><verse id="34">Ɓe mbi'imo, “A danyaama nder hakke a mawnii nder hakke, no waɗata ekkitinaamin?” Sey ɓe ndiiwimo.</verse><verse id="35">Yeesu nani ɓe ndiiwii neɗɗo on. Nde o tawi neɗɗo on, o ƴamimo o wi'i, “A hoolake Ɓii Neɗɗo?”</verse><verse id="36">Neɗɗo on wi'i, “Moodibbo, moye woni Ɓii Neɗɗo? Wi'amka ngam mi hooloomo.”</verse><verse id="37">Yeesu wi'imo, “A yi'iimo, kanko woni meddoowo e maaɗa.”</verse><verse id="38">Neɗɗo on wi'i, “Moodibbo, mi hoolakema.” O diccii yeeso Yeesu, o mawninimo.</verse><verse id="39">Yeesu wi'i, “Mi waroyii duuniyaaru ndu'u ngam waɗuki kiita, ngam wumɓe ngi'a nden gi'ooɓe boo ngarta wumɓe.”</verse><verse id="40">Nde woɓɓe Faarisanko'en gonɓe haade Yeesu nani o wi'i ɗu'um, ɓe mbi'imo, “Minon maa min wumɓe?”</verse><verse id="41">Yeesu wi'iɓe, “Daa on wumɓe, daa on taƴantaake kiita koo nde on ngaɗii hakke. Ammaa jooni nde mbi'oton on ngi'a, ɗum taƴanay'on kiita ngam hakke mooɗon.”</verse></chapter><chapter id="10"><verse id="1">Yeesu wi'i, “E mi wi'a'on goonga, koo moye mo nattiraayi hoggo baali dammugal, ammaa o ƴenti hoggo ngon o natti, o gujjo o teetoowo.</verse><verse id="2">Nattirɗo hoggo baali dammugal maago, kanko woni gaynaako baali ɗin.</verse><verse id="3">Deenoowo dammugal hoggo ngon maɓɓitanaymo dammugal, baali ɗin boo e andi hononde maako. E mo noddiraɗi inɗe maaji, o ardooɗi ɗi mburtoo.</verse><verse id="4">To o wurtinii fuu baali maako, o ardotoɗi, ɗi tokkaymo, ngam e ɗi andi hononde maako.</verse><verse id="5">Ammaa ɗi tokkataa koɗo, ɗi ndoggaymo, ngam ɗi andaa hononde koɗo.”</verse><verse id="6">Yeesu hokki yimɓe misaalu ɗu'um, ammaa ɓe paamaayi ko o wi'ataɓe.</verse><verse id="7">Ngam non Yeesu fuɗɗiti wi'iɓe, “E mi wi'a'on goonga, min woni dammugal baali.</verse><verse id="8">Fuu artuɓeyam warki ɓe wuyɓe ɓe teetooɓe, baali ɗin boo kettindanaakiɓe.</verse><verse id="9">Min woni dammugal. Fuu tokkirɗo to am natti hisay, o nattay, o wurtoo, o heɓa ko o marortoo.</verse><verse id="10">Gujjo waray tan ngam wujja, waɗa warhoore, halka. Min boo mi waroyi ngam tokkirɓe to am keɓa yonki, ɓe keɓaki keewuki.</verse><verse id="11">“Min woni gaynaako boɗɗo. Gaynaako boɗɗo e hokka yonki muuɗum ngam baali muuɗum.</verse><verse id="12">Neɗɗo koccaaɗo durngol naa' o jeyɗo baali ɗin. To o yi'ii caafaandu e wara, o alay baali ɗin o dogga. Caafaandu ndun nangaɗi sankitaɗi.</verse><verse id="13">O doggay ngam o koccaaɗo durngol, walaa ko wannimo e baali ɗin.</verse><verse id="14">Min woni gaynaako boɗɗo. E mi andi baali am, nden baali am e andiyam,</verse><verse id="15">non no Nyaako am andiriyam, e no andirmoomi. Mi hokkii yonki am ngam baali ɗin.</verse><verse id="16">E mi woodi goɗɗi baali ɗi ngalaa nder hoggo ngo'o. Doole mi waddaɗi kanji maa. Ɗi kettindanto hononde am. Ngam non ɗi ngartay ornde go'o, gaynaako go'o.</verse><verse id="17">“Ko waɗi Nyaako am Mo Dow e yiɗiyam, kanjum woni mi hokkay yonki am, ngam mi fuɗɗita mi hoccaki kadin.</verse><verse id="18">Walaa ittanoowoyam yonki. Min e hoore am hokkataki. E mi woodi bawɗe hokkukiki, nden e mi woodi bawɗe mi wartiraki. Ɗu'um kanjum Nyaako am wi'iyam mi waɗa.”</verse><verse id="19">Sey feerootirol fuɗɗiti natti hakkunde Yahuudanko'en ngam haala ka'a.</verse><verse id="20">Ɗuɗɓe nder maɓɓe mbi'i, “E mo woodi ginnol, o kaaŋaaɗo. Ngam ɗume kettindantooɗonmo?”</verse><verse id="21">Woɓɓe boo mbi'i, “Ka'a haala naa' ɗum ka neɗɗo gooduɗo ginnol. No waɗata ginnol waawa wumtinki bumɗo?”</verse><verse id="22">Too, ɗum carel peewol, e ɗum waɗa Humto Laaɓinki Wuro Ceniingo nder Urucaliima.</verse><verse id="23">Yeesu e woosoo nder Rumpaaru Suleymaanu nder Wuro Ceniingo ngon.</verse><verse id="24">Sey Yahuudanko'en kawriti piliimo mbi'imo, “Haa ndeye alataamin nder seko? To an woni Almasiihu wi'uminka e njayri.”</verse><verse id="25">Yeesu wi'iɓe, “Mi wi'ii'onka, ammaa on koolaakiyam. Kuuɗe kayɗiniiɗe ɗe ngaɗaymi nder inde Nyaako am, e ɗe kolla min ɗum moye,</verse><verse id="26">ammaa on koolaakiyam, ngam onon naa' on baali am.</verse><verse id="27">Baali am e kettindanooyam. E mi andiɗi, nden e ɗi tokkayam.</verse><verse id="28">Mi hokkiiɗi yonki ki re'ataa, ɗi kalkataa haa abadaa, nden walaa teetayɗoɗi daga jungo am.</verse><verse id="29">Nyaako am kokkuɗoyam baali ɗin, o ɓurii koo ɗume bawɗe, nden walaa baawayɗo teetaɗi daga jungo maako.</verse><verse id="30">Min e Nyaako Mo Dow min go'o.”</verse><verse id="31">Sey Yahuudanko'en puɗɗiti kocci kaaƴe ngam kuboomo mbaramo.</verse><verse id="32">Yeesu wi'iɓe, “Mi hollii'on kuuɗe boɗɗe ɗuɗɗe ɗe Nyaako Mo Dow hokkiyam mi waɗa. Ngam ngale nder maaje ngiɗɗon huboraakiyam kaaƴe?”</verse><verse id="33">Ɓe mbi'i Yeesu, “Naa' ngam kuuɗe boɗɗe ɗe ngaɗuɗaa min kubotomaa, ammaa ngam huɗuki Allah. Ngam an a neɗɗo tan, ammaa a wartira hoore maaɗa Allah.”</verse><verse id="34">Yeesu wi'iɓe, “Naa' ɗum windaama nder Attawra mooɗon, ‘Mi wi'ii'on, onon on allaaji?’</verse><verse id="35">Deftere Ceniinde ɗum goonga haa abadaa, nden Allah noddirii nanɓe wolde muuɗum allaaji, yimɓe kokkaaɓe wolde maako.</verse><verse id="36">To ɗum non, min mo Nyaako Mo Dow suɓi ngam kuugal maako liloyiyam nder duuniyaaru, mi huɗii Allah won ɗon nde mbiimi, ‘Min mi Ɓiɗɗo Allah?’</verse><verse id="37">To naa' kuuɗe Nyaako am ngaɗaymi, to' on koolayam.</verse><verse id="38">Ammaa to e mi waɗa kuuɗe maako, koo to on koolaakiyam, koolee kuuɗe ɗen, ngam andon paamon Nyaako Mo Dow e nder am, min maa e mi nder maako.”</verse><verse id="39">Ɓe puɗɗiti ɓe ndarwi nangukimo, ammaa o wurtii juuɗe maɓɓe o daɗi.</verse><verse id="40">Sey Yeesu dilli huuli Caangol Urdun, wigeere to Yahaya waɗayno baptisma, o jooɗii ɗon.</verse><verse id="41">Yimɓe ɗuɗɓe ngari to maako, e ɓe mbi'a, “Yahaya waɗaayi goɗɗum kayɗiniiɗum, ammaa koo ɗume ɗum o wi'i dow neɗɗo o'o ɗum goonga.”</verse><verse id="42">Yimɓe ɗuɗɓe koolii Yeesu ɗon.</verse></chapter><chapter id="11"><verse id="1">Goɗɗo neɗɗo bi'eteeɗo Li'aajaru ciya njamu nangimo. Gariiri Betani o jooɗotoo, gariiri ndi Maryaama e mawniraawo muuɗum Marta njooɗotoo.</verse><verse id="2">Maryaama o'o, kanko waylani koyɗe Yeesu nebbam uroojam o moytiriɗe gaasa hoore maako. Li'aajaru mo yamɗaa on, o sakiraawo maako.</verse><verse id="3">Sey Maryaama e sakiraawo muuɗum Marta ɓe lilani Yeesu ɓe mbi'i, “Moodibbo, higo maaɗa mo ngiɗɗaa yamɗaa.”</verse><verse id="4">Ammaa nde Yeesu nani non, o wi'i, “Ɗu'um nyawu ɗum nangu Li'aajaru naa' ngam o maaya, o nyawu ngam ɗum teddina Allah, ɗum warta laawol no Ɓiɗɗo Allah teddinirtee.”</verse><verse id="5">Yeesu e yiɗi Marta e Maryaama e Li'aajaru.</verse><verse id="6">Fuu e non nde o nani Li'aajaru yamɗaa, sey o ɓeydi waɗuki balɗe ɗiɗi to o woni.</verse><verse id="7">Gaɗa maajum o wi'i tokkuɓemo, “En co''o leydi Yahuudiya.”</verse><verse id="8">Tokkuɓemo mbi'imo, “Moodibbo, naa' ko neeɓi Yahuudanko'en e ngiɗunoo huboraakima kaaƴe mbarumaa, fuu e non a yiɗi so''aaki ton?”</verse><verse id="9">Yeesu wi'iɓe, “Naa' nyalnde go'o e woodi awaaji sappo e ɗiɗi? Koo moye jahoowo nyalawma feggataako ngam e mo yi'ira jayngol duuniyaaru ndu'u.</verse><verse id="10">Ammaa fuu jahoowo nder nyiwre o feggoto, ngam o walaa jayngol nder maako.”</verse><verse id="11">Gaɗa Yeesu wi'ii non, sey o ɓeydi wiiki, “Higo meeɗen Li'aajaru ɗaanake, ammaa mi yahay mi findinamo.”</verse><verse id="12">Tokkuɓemo mbi'imo, “Moodibbo, to ni o ɗaani, o yamɗitay.”</verse><verse id="13">Ko Yeesu wi'ata woni Li'aajaru maayii, ammaa kamɓe e ɓe nyuma ko Yeesu wi'ata woni e mo ɗaanii ngam o siwtoo.</verse><verse id="14">Sey Yeesu wi'iɓe e njayri, “Li'aajaru maayii.</verse><verse id="15">Ammaa mi nanii belɗum mi walaa ton, ngam koolooɗonyam. Ammaa en njahu to maako.”</verse><verse id="16">Sey Tooma bi'eteeɗo Ciwtaaɗo wi'i tokkuɓe Yeesu horiiɓe, “En njahu enen maa ngam mayden e maako.”</verse><verse id="17">Nde Yeesu yottii tawi ɗum yaadake ɗum uwii Li'aajaru balɗe nayi ƴaɓɓiiɗe.</verse><verse id="18">Hakkunde Betani e Urucaliima hewtaayi mil ɗiɗi.</verse><verse id="19">Yahuudanko'en ɗuɗɓe ngari to Marta e Maryaama ngam ɓe mbaltinanaɓe ɓerɗe dow mayde sakiraawo maɓɓe.</verse><verse id="20">Nde Marta nani Yeesu e wara, o yahi ngam o taɓɓoyoomo, Maryaama boo jooɗii to wuro.</verse><verse id="21">Marta taɓɓii Yeesu wi'imo, “Moodibbo, daa a ɗonno ɗo'o, daa sakiraawo am maayaayi.</verse><verse id="22">Ammaa e mi andi koo jooni fuu ko toriɗaa Allah o hokketeɗum.”</verse><verse id="23">Yeesu wi'imo, “Sakiraawo maaɗa ummoto kadin.”</verse><verse id="24">Marta wi'imo, “E mi andi o ummoto Nyalnde Jaango nyalnde nde mayɓe ummotoo.”</verse><verse id="25">Yeesu wi'imo, “Min woni umminayɗo mayɓe, min woni kokkayɗo yonki. Koo moye kooliiɗoyam, koo o maayii, o fuɗɗitay o waɗa yonki.</verse><verse id="26">Koo moye gooduɗo yonki kooliiɗoyam, to o maayii o halkataa. A jaɓii ko mbiimi?”</verse><verse id="27">Marta wi'imo, “Ee, Moodibbo, mi jaɓii an woni Almasiihu, Ɓiɗɗo Allah, mo ɗum wi'i waray nder duuniyaaru.”</verse><verse id="28">Gaɗa Marta wi'ii non, o yahi o noddi minyiraawo maako Maryaama ɓe kakkiti o wi'imo, “Moodibbo e ɗo'o e mo yiɗi yiikima.”</verse><verse id="29">Nde Maryaama nani non, ummii nder yawɗaare yahi to Yeesu.</verse><verse id="30">Yeesu boo yottaaki gariiri Betani taw, ammaa e mo ɗon e wigeere to Marta tawimo.</verse><verse id="31">Yahuudanko'en gonduɓe e Maryaama nder wuro ngam hinnuki, nde ɓe ngi'i Maryaama ummake jawɗum wurtake, sey ɓe tokkimo, e ɓe kammoo o yahay yenaande o woya ton.</verse><verse id="32">Nde Maryaama yottii to Yeesu woni yi'imo, dicci, wi'imo, “Moodibbo, daa a ɗo'o, daa sakiraawo am maayaayi.”</verse><verse id="33">Nde Yeesu yi'i e mo woya hawti e Yahuudanko'en garduɓe e maako, sey ɓernde maako ummii naa' seɗɗa o wannii.</verse><verse id="34">O wi'i, “Toye uwuɗonmo?”
Ɓe mbi'imo, “Moodibbo, woroy, ngi'a.”</verse><verse id="35">Sey Yeesu woyi.</verse><verse id="36">Yahuudanko'en ɓen mbi'i, “Raa no o yiɗirimo!”</verse><verse id="37">Ammaa woɓɓe mbi'i, “O wumtinii bumɗo. Too, ɗume haɗimo waɗuki goɗɗum kaɗayɗum neɗɗo o'o maayuki?”</verse><verse id="38">Yeesu fuɗɗiti wanni naa' seɗɗa, o yahi yenaande nden. Yenaande nden boo ɗum luuro hayre, honduko mayre e maɓɓiraa kaaƴa.</verse><verse id="39">Yeesu wi'i, “Ittee kaaƴa ngan.”
Marta mawniraawo mayɗo on wi'i Yeesu, “Moodibbo, jooni e woodi lumngol kallungol, ngam o waɗii balɗe nayi daga o maayi.”</verse><verse id="40">Sey Yeesu wi'imo, “Naa' mi wi'iima taa hoolakeyam, a yi'ay teddungal Allah?”</verse><verse id="41">Sey ɓe itti kaaƴa ngan daga dammugal yenaande nden. Sey Yeesu raari dow wi'i, “Nyaako Mo Dow, mi yettiima ngam a nanii do'aare am.</verse><verse id="42">E mi andi a nana do'aare am koo ndeye, ammaa mi wi'u non ngam ɓeydaari yimɓe gonɓe ɗo'o, ngam ɓe njaɓa an liloyiyam.”</verse><verse id="43">Gaɗa o wi'ii non, o noddi e sembe, “Li'aajaru, wurtoya!”</verse><verse id="44">Sey mayɗo on wurtoyii daga nder yenaande nden, ɓandu maako e taariraa wudere, juuɗe maako e koyɗe maako e kaɓɓiraa lefi, yeeso maako boo e taariraa lefol feere. Yeesu wi'iɓe, “Taarteemo, alonmo o dilla.”</verse><verse id="45">Ɗuɗɓe nder Yahuudanko'en garduɓe e Maryaama gi'uɓe ko Yeesu waɗi, ɓe kooliimo.</verse><verse id="46">Ammaa woɓɓe maɓɓe njahi to Faarisanko'en mbi'iɓe ko Yeesu waɗi.</verse><verse id="47">Ngam non, mawɓe ardiiɓe diina e Faarisanko'en ɓe noddi kawtal mawɓe, ɓe mbi'i, “Ɗume ngaɗeten? Neɗɗo o'o e waɗa kuuɗe kayɗiniiɗe ɗuɗɗe.</verse><verse id="48">To en aliimo o nyamrii yeeso e waɗuki ɗu'um, koo moye hoolotomo, nden Roomanko'en ngaray teeta Wuro Ceniingo meeɗen e leydi meeɗen.”</verse><verse id="49">Ammaa go'oto maɓɓe bi'eteeɗo Kayaafa Mawɗo Mawɓe Ardiiɓe Diina e ɗum ɗon ndungu wi'iɓe, “Walaa ko anduɗon!</verse><verse id="50">On andaa ɗum ɓuranii'on neɗɗo go'oto maaya ngam koo moye dow lenyol Yahuudanko'en fuu halka.”</verse></chapter><chapter id="12"><verse id="1">Balɗe joweego'o ko Humto Sakkinki waɗa, Yeesu wari Betani to Li'aajaru jooɗotoo, mo o ummini daga mayde.</verse><verse id="2">Ton ɗum jongani Yeesu hiraande. Marta woni geeduɗo nyamndu ndun. Li'aajaru boo o go'oto nder jooɗiiɓe e nyamnda e Yeesu.</verse><verse id="3">Maryaama hocci jolloyel nebbam uroojam ɗam ɗum waɗiri nardi gooduɗam ceede, o wayliɗam dow koyɗe Yeesu, o moytiriɗe gaasa hoore maako. Wuro ngon heewi urngol nebbam ɗam.</verse><verse id="4">Ammaa Yahuuda Iskariyooti, go'oto nder tokkuɓemo, kokkitirayɗomo, wi'i,</verse><verse id="5">“Ngam ɗume ɗum sooraayi nebbam ɗa'am ɗum hokka ɓe ngalanaa ceede ɗen? Ceede maajam kewtay ceede ɗe ɗum yoɓata kuwoowo hitaande go'o.”</verse><verse id="6">O wi'u non naa' ngam e mo wannidi e ɓe ngalanaa, ammaa ngam o gujjo. Kanko woni desoowo ceede maɓɓe, o boo woowi ittuki ceede ɗen e mo huutiraɗe ngam hoore maako.</verse><verse id="7">Yeesu wi'i, “Alu debbo o'o. O resuɗam ngam nyalnde nde uweteemi.</verse><verse id="8">Koo ndeye on ngondi e ɓe ngalanaa nder mooɗon, ammaa min, carel e wara ngel alaymi'on.”</verse><verse id="9">Nde Yahuudanko'en ɗuɗɓe nani habaru Yeesu e ton Betani, sey ɓe njahi, naa' ngam Yeesu tan, ammaa ngam ɓe ngi'a Li'aajaru, mo o ummini daga mayde.</verse><verse id="10">Ngam non, mawɓe ardiiɓe diina kaɓɓi warki Li'aajaru kanum maa,</verse><verse id="11">nde ngam maako Yahuudanko'en ɗuɗɓe e ala diina maɓɓe e kooloo Yeesu.</verse><verse id="12">Nde fini, yimɓe ɗuɗɓe garɓe humto ngon nani habaru Yeesu e dow laawol warki Urucaliima.</verse><verse id="13">Ngam non ɓe kocci lice dabiinooje ɓe mburtii ngam taɓɓoyaakimo, e ɓe mbi'a e sembe, “Hosaana! O barkiɗinaaɗo on ɗon garoyɗo nder inde Joomiraawo. O barkiɗinaaɗo Laamiiɗo Israa'iila!”</verse><verse id="14">Yeesu boo heɓi mbabba mola waɗɗiinga, non no ɗum windiraa,</verse><verse id="15">“Taa' hulu, gariiri Sihiyoona.
Raa laamiiɗo maaɗa e wara
dow mbabba mola.”</verse><verse id="16">Arande tokkuɓemo paamaayi ɗu'um, ammaa gaɗa Yeesu teddinaama, sey ɓe ciftori ɗu'um ɗum windaa dow maako ɗum boo waɗaniimoɗum.</verse><verse id="17">Gondunooɓe e maako carel ngel o noddi Li'aajaru daga nder yenaande o umminimo daga mayde, ɓe nyamri yeeso e wiiki ko waɗi.</verse><verse id="18">Yimɓe ɗuɗɓe njahi taɓɓoyoomo ngam ɓe nanii habaru o waɗii ɗu'um fii kayɗiniiɗum.</verse><verse id="19">Sey Faarisanko'en mbi'i hakkunde maɓɓe, “Ngi'ee, walaa ko mbaaweten waɗuki, ngam duuniyaaru fuu tokkiimo.”</verse><verse id="20">E woodi woɓɓe Helenanko'en nder jaaɓe Urucaliima ngam mawninki Allah carel Humto Sakkinki.</verse><verse id="21">Ɓe njahi to Filibus ƴiwoyɗo Betasayda nder leydi Galiili, ɓe mbi'imo, “Moodibbo, e min ngiɗi yiiki Yeesu.”</verse><verse id="22">Filibus yahi wi'ika Andiraawus ɓe kawti ɓe njahi ɓe mbi'ika Yeesu.</verse><verse id="23">Yeesu wi'iɓe, “Carel warii ngel Ɓii Neɗɗo teddintee.</verse><verse id="24">E mi wi'a'on goonga, to naa' gabbel alkamaari yani to leydi waati, ngel jooɗoto kangel tan. Ammaa to ngel waatii, ngel rimay gabbe ɗuɗɗe.</verse><verse id="25">Fuu giɗɗo yonki muuɗum dullayki, nden koo moye ganyuɗo yonki muuɗum nder duuniyaaru ndu'u o heɓay yonki ki re'ataa.</verse><verse id="26">Fuu kuwanoowoyam doole tokkayam. Nden to ngonmi, ton kuwanoowoyam wonata, kanko maa. Koo moye kuwanayɗoyam, Nyaako am hokkaymo mangu.”</verse><verse id="27">Yeesu nyamri yeeso e wiiki, “Jooni ɓernde am wannii. Ɗume mbi'aymi? Mi wi'a, ‘Nyaako am, hisnam daga carel nge'el?’ Naa' non, ngam kanjum waɗi ngarmi carel nge'el.</verse><verse id="28">Yaa Nyaako am, teddin inde maaɗa!”
Sey hononde ƴiwoyi daga dow wi'i, “Mi teddiniinde, mi fuɗɗitay mi teddinande.”</verse><verse id="29">Yimɓe ɗuɗɓe gonɓe ɗon nanii hononde nden. Woɓɓe mbi'i ɗum riggaango, nden woɓɓe boo mbi'i, “Malaa'ikaajo metanimo.”</verse><verse id="30">Ammaa Yeesu wi'iɓe, “Hononde nde'e waroyi ngam ɓeydaari mooɗon, naa' ngam ɓeydaari am.</verse><verse id="31">Jooni woni carel ngel ɗum waɗanta yimɓe duuniyaaru ndu'u kiita. Jooni ɗum riiway laamiiɗo duuniyaaru ndu'u.</verse><verse id="32">Ammaa min, to mi ƴeftaama dow gaafaangal, mi fooɗay koo moye to am.”</verse><verse id="33">O wi'u non ngam o holla iri mayde nde o maayata.</verse><verse id="34">Sey yimɓe hawrutuɓe ɓen nootii mbi'imo, “Attawra Almasiihu jooɗoto haa abadaa. No waɗata mbi'aa doole ɗum ƴefta Ɓii Neɗɗo dow? Ɗum moye maa nee woni o'o Ɓii Neɗɗo?”</verse><verse id="35">Yeesu wi'iɓe, “Jayngol e wondi e mooɗon ngam carel seɗɗa. Ngaɗee ka yaadu carel ngel gooduɗon jayngol, ngam to' nyiwre wara sudda'on. Fuu jahoowo nder nyiwre andaa to yahata.</verse><verse id="36">Nge'el carel ngel ngonduɗon e jayngol, koolee jayngol ngol, ngam ngarton ɓiɓɓe jayngol.” Nde Yeesu wi'i non, sey o dilli o suuɗi hoore maako daga maɓɓe.</verse><verse id="37">Koo nde Yeesu waɗii ko hayɗini ɗuɗɗum yeeso maɓɓe, fuu e non ɓe koolaakimo.</verse><verse id="38">Ɗu'um waɗi ngam ɗum hebbina ko Annabi Icaaya wi'i,
“Joomiraawo, moye jaɓi ko mbiiɗen?
Moye Joomiraawo wanginani bawɗe muuɗum?”</verse></chapter><chapter id="13"><verse id="1">Too, ɗum nyalnde go'o ko ɗum waɗa Humto Sakkinki. Yeesu e andi carel waɗii ngel o alata duuniyaaru ndu'u o so''oo to Nyaako Mo Dow. Yeesu e yiɗi yimɓe muuɗum gonɓe nder duuniyaaru, jooni boo o hollayɓe mangu yidde maako.</verse><verse id="2">Yeesu e tokkuɓemo e ɓe kirtoo. Ceyɗan yaadake waɗii nyumo hokkitirki Yeesu nder ɓernde Yahuuda Iskariyooti ɓiɗɗo Siiman.</verse><verse id="3">Yeesu e andi Nyaako Mo Dow waɗii koo ɗume nder juuɗe muuɗum, kadin e mo andi daga to Allah o ƴiwoyi, to Allah kadin o so''otoo.</verse><verse id="4">Ngam non, o ummii daga to ɓe nyaamata nyamndu, o ɓortii toggoore maako, o taadii gudel.</verse><verse id="5">Sey o nyeɗi ndiyam nder tummude, o fuɗɗi lootuki koyɗe tokkuɓemo, e mo moytiraɗe gudel ngel o taadii.</verse><verse id="6">O wari to Siiman Biiturus, Siiman Biiturus wi'imo, “Moodibbo, an lootantayam koyɗe?”</verse><verse id="7">Yeesu wi'imo, “Jooni a faamataa ko ngaɗaymi, ammaa yeeso ɗo'o a faamay.”</verse><verse id="8">Sey Biiturus wi'i, “Aa'a! Goonga a lootantaayam koyɗe.”
Yeesu wi'imo, “To mi lootanaayima koyɗe, an naa' a tokkuɗoyam.”</verse><verse id="9">Siiman Biiturus wi'imo, “Moodibbo, taa' lootu koyɗe am tan, hawtu fuu e juuɗe am e hoore am!”</verse><verse id="10">Sey Yeesu wi'i, “Koo moye lootiiɗo, fuu ɓandu maako wartii lamndu. Naa' naa o fuɗɗitii o lootii hoore maako, sey ni o loota koyɗe maako. Onon boo on laaɓuɓe, ammaa naa' on fuu mooɗon.”</verse><verse id="11">Yeesu e andi kokkitirayɗomo, kanjum waɗi o wi'i, “Naa' on fuu ngoni laaɓuɓe.”</verse><verse id="12">Gaɗa Yeesu lootii koyɗe maɓɓe, o ɓornii toggoore maako, o so''ii o jooɗii to o wonnoo. O wi'iɓe, “On paamii ko ngaɗanmi'on jooni?</verse><verse id="13">On noddayam moodibbo e mawɗo, e ɗum haani nde ngaɗɗon non, ngam non ngonumi.</verse><verse id="14">Jooni, nde min, mawɗo mooɗon e moodibbo mooɗon, mi lootii koyɗe mooɗon, onon maa e haani lootindiron koyɗe.</verse><verse id="15">Mi waɗanii'on ko ekkitotooɗon, ngam onon maa ngaɗanon woɓɓe non no ngaɗanmi'on.</verse><verse id="16">E mi wi'a'on goonga, walaa maccuɗo ɓurɗo jeyɗomo, nden walaa lilaaɗo ɓurɗo lilɗomo.</verse><verse id="17">Jooni nde on andi fuu fii ɗu'um, on barkiɗinaaɓe to on ngaɗiiɗum.</verse><verse id="18">“Naa' dow mooɗon on fuu metaymi. E mi andi ɓe cuɓumi. Ammaa aayaare nde'e doole nde heewa biinde, ‘Neɗɗo mo nyamdaymi nyamndu am wartii ganyo am.’</verse><verse id="19">E mi wi'a'on ɗu'um jooni ko ɗum waɗa, ngam to ɗum waɗii koolooɗon, ‘Min Woni Mo Ngonumi.’</verse><verse id="20">E mi wi'a'on goonga, fuu jaɓuɗo koo moye mo lilumi jaɓiiyam, kadin fuu jaɓuɗoyam jaɓii on ɗon liloyɗoyam.”</verse><verse id="21">Gaɗa Yeesu wi'ii non, o wanni naa' seɗɗa, sey o wi'i e njayri, “E mi wi'a'on goonga, go'oto nder mooɗon hokkitirayyam.”</verse><verse id="22">Sey tokkuɓemo ndarndartiri, ɓe paamaayi dow moye maɓɓe o metata.</verse><verse id="23">Go'oto maɓɓe mo Yeesu yiɗi naa' seɗɗa e jooɗii haade Yeesu.</verse><verse id="24">Siiman Biiturus sappiimo wi'i, “Ƴamu Yeesu dow moye metata.”</verse><verse id="25">Sey o ɓaddii Yeesu o wi'i, “Moodibbo, ɗum moye?”</verse><verse id="26">Yeesu nootii wi'i, “Kanko woni mo kokkaymi nge'el ŋoccitel buroodi gaɗa mi suuwiingel nder tummude.” Sey Yeesu suuwi ŋoccitel buroodi nder tummude, o hokkingel Yahuuda, ɓii Siiman Iskariyooti.</verse><verse id="27">Gaɗa Yahuuda jaɓii ŋoccitel ngel, Ceyɗan natti ɓernde maako. Yeesu wi'imo, “Yawnu ngaɗaa ko ngiɗɗaa waɗuki.”</verse><verse id="28">Fuu jooɗiiɓe ɗon walaa paamuɗo ngam ɗume Yeesu wi'imo non.</verse><verse id="29">Nde Yahuuda woni desoowo ceede maɓɓe, woɓɓe nder maɓɓe nyumi Yeesu wi'umo o yaha o sooda ko ɓe kuutinirta nder humto, koo o hokka ɓe ngalanaa goɗɗum.</verse><verse id="30">Gaɗa Yahuuda jaɓii buroodi ɗum, o wurtii ɗon e ɗon. E carel ngel ɗum jemma.</verse><verse id="31">Gaɗa Yahuuda alii ɗon, Yeesu wi'i, “Jooni teddungal Ɓii Neɗɗo wangay, nden laawol maako teddungal Allah wangay.</verse></chapter><chapter id="14"><verse id="1">Yeesu wi'iɓe, “To' on ngannu nder ɓerɗe mooɗon, koolee Allah, kooleeyam.</verse><verse id="2">Nder wuro Nyaako am Mo Dow e woodi cuuɗi ɗuɗɗi. Daa naa' ɗum non, daa mi wi'ay'onka. Mi yahay ton mi siryanoo'on to njooɗotooɗon.</verse><verse id="3">To mi yahii, mi siryanake'on to njooɗotooɗon, mi so''oyto, mi hocca'on mi yaara'on to am, ngam onon maa njooɗooɗon to ngonmi.</verse><verse id="4">On andi laawol jahayngol wigeere nde njahaymi.”</verse><verse id="5">Sey Tooma wi'imo, “Moodibbo, min andaa to njahataa, no min andirta laawol ngol?”</verse><verse id="6">Yeesu wi'imo, “Min woni laawol, min woni goonga, min woni yonki. Walaa jahayɗo to Nyaako Mo Dow sey to tokkiiyam.”</verse><verse id="7">O wi'iɓe, “Daa on andiyam, daa on andi Nyaako am Mo Dow maa. Daga jooni on andimo on ngi'iimo.”</verse><verse id="8">Filibus wi'imo, “Moodibbo, hollumin Nyaako Mo Dow on, non heƴiimin.”</verse><verse id="9">Yeesu nootii wi'i, “Filibus, ko neeɓi e mi wondi e mooɗon, ammaa fuu e non a andaayam? Koo moye giiɗoyam yi'ii Nyaako Mo Dow. Ngam ɗume mbi'ataa mi holla'on Nyaako Mo Dow?</verse><verse id="10">Filibus, a hoolaaki e mi nder Nyaako on, nden Nyaako on e nder am? Ko mbiimi'on naa' boliiɗe ɗe hoore am mbiimi'on, ammaa Nyaako Mo Dow, gonɗo nder am, kanum huwata kuuɗe muuɗum.</verse><verse id="11">Njaɓee ko mbiimi nde mbiimi e mi nder Nyaako Mo Dow, kanko maa e mo nder am. To on koolaaki ko mbiimi, kooleeyam ngam kuuɗe ɗe ngaɗumi.</verse><verse id="12">E mi wi'a'on goonga, koo moye kooliiɗoyam huway kuuɗe ɗe kuwumi, haa maa o huwa kuuɗe ɓurɗe ɗe kuwumi, ngam mi yahay to Nyaako Mo Dow.</verse><verse id="13">Mi waɗay koo ɗume ɗum toriiɗon nder inde am, ngam ɗum yi'a mangu Nyaako Mo Dow barka Ɓiɗɗo on.</verse><verse id="14">To on torakeyam koo ɗume nder inde am, mi waɗayɗum.</verse><verse id="15">“To on ngiɗiyam, on ngaɗay ko mbiimi ngaɗon.</verse><verse id="16">Mi toroto Nyaako Mo Dow, nden o hokkay'on goɗɗum Ballayɗum, jooɗodotooɗum e mooɗon haa abadaa.</verse><verse id="17">Kanko woni Ruuhu kollayɗum goonga. Yimɓe duuniyaaru ndu'u njaɓataaɗum, ngam ɓe ngi'ataaɗum, ɓe andaaɗum. Ammaa onon on andiɗum ngam e ɗum wondi e mooɗon, nden ɗum jooɗoto nder mooɗon.</verse><verse id="18">“To mi dillii, mi alataa'on bo maraaya'en. Mi so''oyto to mooɗon.</verse><verse id="19">Yeeso ɗo'o seɗɗa, duuniyaaru ndu'u fuɗɗitataa yi'ayam, ammaa onon on ngi'ayyam. Ngam e mi woodi yonki, onon maa on keɓay yonki.</verse><verse id="20">E nden ɗon nyalnde on anday e mi nder Nyaako am, nden onon boo on nder am, min maa e mi nder mooɗon.</verse><verse id="21">“Koo moye jogiiɗo ko mbiimi ɗum waɗa tokkiɗum, kanko woni giɗɗoyam. Fuu giɗɗoyam Nyaako am yiɗaymo, nden min maa mi yiɗaymo mi wanginanaamo hoore am.”</verse><verse id="22">Sey Yahuuda (naa' Yahuuda Iskariyooti) ƴamimo, wi'i, “Moodibbo, ko waɗi cuɓuɗaa wanginankimin hoore maaɗa naa' yimɓe duuniyaaru?”</verse><verse id="23">Yeesu wi'i, “Fuu giɗɗoyam tokkay ekkitinol am. Nyaako am boo yiɗaymo, nden min e Nyaako am min ngaray to maako min jooɗodoo e maako.</verse><verse id="24">Koo moye mo yiɗaayam boo tokkataa ekkitinol am. Ekkitinol ngol nanɗon, naa' ɗum ngol am, ɗum ngol Nyaako Mo Dow liloyɗoyam.</verse><verse id="25">“Mi wi'u'on fuu ɗu'um jooni nde ngondumi e mooɗon.</verse><verse id="26">Ammaa e woodi Ballayɗum, waato Ruuhu Allah ɗum Nyaako Mo Dow liloyta nder inde am. Ɗum ekkitinay'on koo ɗume, ɗum siftoranay'on fuu ko mbiimi'on.</verse><verse id="27">“Jam woni ko aldumi'on, jam am kokkumi'on. Mi hokkii'onɗum naa' no yimɓe duuniyaaru kokkirta. To' on alu ɓerɗe mooɗon nganna, to' on kulu.</verse></chapter><chapter id="15"><verse id="1">“Min woni layol inabohi goongawol, nden Nyaako am woni paamanayɗongol.</verse><verse id="2">O ittay koo ngale lisal am ngal rimataa, nden o mo''inay koo ngale lisal dimoowal, ngam ngal ɓeyda rimuki.</verse><verse id="3">Wolde nde metanmi'on yaadake wartirii'on laɓɓe.</verse><verse id="4">Njooɗee on njokkootiri e am, nden min maa mi jooɗoto e mi jokkootiri e mooɗon. Lisal waawataa rima kanum tan, sey to ngal jokkootirii e layol. Non onon maa on mbaawataa ngaɗon goɗɗum ɗum Allah yiɗi sey to on njokkootirii e am.</verse><verse id="5">“Min woni layol inabohi, onon ngoni lice maagol. Koo moye jooɗiiɗo e jokkootiri e am, min maa e mi jokkootiri e maako, o wartay bo lisal dimayngal ɓikkoy ɗuɗkoy. Ngam to naa' on kawtu e am, on mbaawataa ngaɗon goɗɗum.</verse><verse id="6">Fuu neɗɗo mo jokkotiraayi e am, e mo nandi e lisal pe''itaangal yoori. Iri ngal ɗon lisal e ngal hoccee ngal hubinee nder hiite ngal wula.</verse><verse id="7">To on njokkootirii e am nden boliiɗe am e njokkootiri e mooɗon, toree koo ɗume ɗum ngiɗɗon, ɗum hokkay'onɗum.</verse><verse id="8">Ko teddinta Nyaako am woni ngaɗon ko o yiɗi nde ɗuɗɗum. Kanjum hollata on tokkuɓeyam.</verse><verse id="9">Non no Nyaako Mo Dow yiɗiriyam, non min maa e mi yiɗi'on. Njooɗee nder yidde am.</verse><verse id="10">To on ngaɗii ko mbiimi ɗum waɗa, on njooɗoto nder yidde am, non no ngaɗirmi ko Nyaako am Mo Dow wi'i ɗum waɗa njooɗiimi nder yidde maako.</verse><verse id="11">“Mi wi'u'on ɗu'um ngam nanon belɗum nder ɓerɗe mooɗon iri ɗum am, nden belɗum ɗum warta kewɗum.</verse><verse id="12">Ko nginmi ngaɗon woni ngiɗindiron non no ngiɗirmi'on.</verse><verse id="13">Walaa yidde ɓurnde nde'e, waato neɗɗo hokka yonki muuɗum ngam higooɓe muuɗum.</verse><verse id="14">Onon ngoni higooɓe am to on ngaɗii ko mbiimi ɗum waɗa.</verse><verse id="15">Mi fuɗɗitataa mi noddira'on maccuɓe, ngam maccuɗo andaa ko jeyɗomo waɗata. Ammaa mi noddii'on higooɓe, ngam mi andinii'on koo ɗume ɗum nanmi to Nyaako am.</verse><verse id="16">Naa' onon cuɓiyam, min suɓi'on hokki'on kuugal njahon ngaɗon goɗɗum ɗum Allah yiɗi tabitayɗum. Nden Nyaako Mo Dow hokkay'on koo ɗume ɗum toriiɗonmo nder inde am.</verse><verse id="17">Ko mbiimi ngaɗon woni, ngiɗindiree.</verse><verse id="18">“To yimɓe duuniyaaru nganyii'on, andee min ɓe arti wanyuki.</verse><verse id="19">Daa duuniyaaru ndu'u jeyi'on, daa ndu yiɗay'on no ndu yiɗiri ɓe mayru. Ammaa mi suɓii'on daga nder duuniyaaru, ngam onon naa' ɗum ɓe duuniyaaru. Kanjum waɗi yimɓe mayru nganyi'on.</verse><verse id="20">Nyumee ko mbiinoomi'on, ‘Walaa maccuɗo ɓurɗo jeyɗomo.’ To yimɓe duuniyaaru torriiyam, onon maa ɓe torray'on. To ɓe tokkii ekkitinol am, onon maa ɓe tokkay ekkitinol mooɗon.</verse><verse id="21">Ammaa ɓe ngaɗanay'on fuu fii ɗu'um ngam onon ɗum ɓe am, ngam ɓe andaa on ɗon liloyɗoyam.</verse><verse id="22">Daa mi waraayi metanmiɓe, daa ɓe ngalaa hakke. Ammaa jooni ɓe ngalaa ko ɓe mbi'ata ngam hakke maɓɓe.</verse><verse id="23">Koo moye ganyuɗoyam wanyii Nyaako am maa.</verse><verse id="24">Daa mi waɗaayino kuuɗe ɗe goɗɗo meeɗaayi waɗuki nder maɓɓe, daa ɓe ngalaa hakke. Ammaa jooni ɓe ngi'ii kuuɗe kayɗiniiɗe ɗe'e, fuu e non ɓe nganyiiyam min e Nyaako am Mo Dow.</verse><verse id="25">Ɗu'um ɗum waɗu ngam ɗum hebbina ko windaa nder Attawra maɓɓe, ‘Ɓe nganyiiyam walaa daliila.’</verse><verse id="26">“Ballayɗum waray, waato Ruuhu Allah kollayɗum goonga, ɗum liloyaymi daga to Nyaako Mo Dow. To ɗum warii, ɗum hokkay ceyda dow am.</verse><verse id="27">Onon maa doole kokkon ceyda dow am ngam on ngondi e am daga arande.</verse></chapter><chapter id="16"><verse id="1">“Mi wi'u fuu ɗu'um ngam to' alon hoolaakiyam.</verse><verse id="2">Ɗum riiway'on daga nder lenyol. Goonga, carel e wara ngel koo moye barɗo'on nyumay Allah huwanta.</verse><verse id="3">Yimɓe ngaɗanay'on non ngam ɓe andaa Nyaako Mo Dow, ɓe andaayam.</verse><verse id="4">Ammaa mi wi'u'onka ngam to carel ngel waɗii ciftoron ko mbiimi'on. Mi wi'aayi'onka daga arande ngam e mi wondi e mooɗon.</verse><verse id="5">“Jooni mi so''oto to on ɗon liloyɗoyam, fuu e non nder mooɗon walaa ƴamuɗoyam to njahaymi.</verse><verse id="6">Jooni ɓerɗe mooɗon ngannii ngam mi wi'ii'on fuu fii ɗu'um.</verse><verse id="7">Ammaa e mi wi'a'on goonga, ngam ɓeydaari mooɗon ndillaymi. Ngam to mi dillaayi, ɗum ɗon Ballayɗum warantaa'on. Ammaa to mi dillii, mi liloyayɗum to mooɗon.</verse><verse id="8">To ɗum waroyii, ɗum hollay yimɓe duuniyaaru ɓe paamaayi boɗɗum ko woni hakke, e aadilaaku Allah, e kiita maako.</verse><verse id="9">Ɓe paamaayi ko woni hakke, ngam ɓe koolaakiyam.</verse><verse id="10">Ɓe paamaayi ko woni aadilaaku, ngam mi so''oto to Nyaako Mo Dow, nden on puɗɗitataa ngi'onyam.</verse><verse id="11">Ɓe paamaayi ko woni kiita Allah, ngam laamiiɗo duuniyaaru ndu'u yaadake taƴanaama kiita.</verse><verse id="12">“E mi woodi fii ɗuɗɗum ɗum ngiɗumi wiiki'on, ammaa jooni ɗum teddanay'on.</verse><verse id="13">Ammaa carel ngel Ruuhu Allah kollayɗum goonga warii, ɗum andinay'on goonga fuu. Ɗum metataa boliiɗe ɗe hoore maajum, ko ɗum nani tan ɗum metata, nden ɗum wi'ay'on ko waɗata yeeso.</verse><verse id="14">Ruuhu ɗum hoccay ko mbiimi ɗum wi'a'onka, non ɗum hollirta teddungal am.</verse><verse id="15">Fuu ko Nyaako Mo Dow woodi, min jeyiɗum. Kanjum waɗi mbiimi Ruuhu maako hoccay ko mbiimi ɗum wi'a'onka.</verse><verse id="16">“Yeeso ɗo'o seɗɗa on ngi'ataayam, nden gaɗa carel seɗɗa on ngi'ayyam.”</verse><verse id="17">Woɓɓe nder tokkuɓemo ngaɗi ka ƴamƴamtirki e ɓe mbi'a, “Ko o yiɗi wiiki nde o wi'i'en yeeso ɗo'o seɗɗa en ngi'ataamo, nden gaɗa carel seɗɗa en ngi'aymo? Kadin o wi'i ngam o yahay to Nyaako Mo Dow.”</verse><verse id="18">Ɓe mbi'i, “Ko o yiɗi wiiki nde o wi'i, ‘carel seɗɗa?’ En andaa ko o yiɗi wiiki.”</verse><verse id="19">Yeesu e andi e ɓe ngiɗi ɓe ƴamamo dow maajum, ngam non o wi'iɓe, “On medda hakkunde mooɗon dow ma'ana ko mbiimi nde mbiimi, ‘Yeeso ɗo'o on ngi'ataayam, nden gaɗa carel seɗɗa on ngi'ayyam?’</verse><verse id="20">E mi wi'a'on goonga, on mboyay, on ngannay, ammaa yimɓe duuniyaaru mbelmbeltay. On nanay nawɗum ɓernde, ammaa nawɗum ɓernde nden wartay belɗum ɓernde.</verse><verse id="21">Carel ngel debbo danyata o nanay nawɗum, ngam carel yarki bone maako warii. Ammaa to o danyii ɓingel maako, o yejjitay torra ka o yari, ngam nanki belɗum ɓingel danyaama nder duuniyaaru.</verse><verse id="22">Non ɗum woni to mooɗon. Jooni ɗum carel ngel nanoton nawɗum ɓernde, ammaa mi fuɗɗitay mi yi'a'on, nden on mbelmbeltay. Walaa baawayɗo ittana'on belɗum ɓernde.</verse><verse id="23">“E nden ɗon nyalnde, on torataakoyam goɗɗum. E mi wi'a'on goonga, koo ɗume ɗum toriiɗon Nyaako Mo Dow nder inde am, o hokkay'onɗum.</verse><verse id="24">Haa jooni on toraaki goɗɗum nder inde am. Toree on keɓay, ngam welwelo mooɗon heewa.</verse><verse id="25">“Mi huutirii misaalu mi wi'ii'on fuu ɗu'um. Ammaa carel e wara ngel mi metirantaa'on misaalu, ammaa mi metanay'on e njayri dow Nyaako Mo Dow.</verse><verse id="26">E nden ɗon nyalnde on toroto nder inde am. Mi wi'aayi'on mi torotomo ngam mooɗon.</verse></chapter><chapter id="17"><verse id="1">Gaɗa Yeesu yottinii wiiki boliiɗe ɗe'e, o raari dow o wi'i, “Nyaako am, carel warii. Mawnin Ɓiɗɗo maaɗa, ngam Ɓiɗɗo maaɗa teddiniima.</verse><verse id="2">Ngam a hokkiimo laamu dow yimɓe fuu, ngam o hokka fuu ɓe kokkuɗaamo yonki ki re'ataa.</verse><verse id="3">Yonki ki re'ataa woni ɓe andumaa, an tan woni Allah goongaajo, nden ɓe anda Yeesu Almasiihu mo liloyɗaa.</verse><verse id="4">Mi teddiniima nder duuniyaaru, mi yottinii kuugal ngal kokkuɗaayam.</verse><verse id="5">Nyaako am, jooni teddinam yeeso maaɗa teddungal ngal ngoodunoomi yeeso maaɗa ko duuniyaaru tagee.</verse><verse id="6">“Mi andinii habaru maaɗa to ɓen ɗon ɓe kokkuɗaayam daga nder duuniyaaru. An jeyiɓe, nden a hokkiiyamɓe, kadin e ɓe tokki wolde maaɗa.</verse><verse id="7">Jooni e ɓe andi koo ɗume ɗum kokkuɗaayam to maaɗa ɗum ƴiwoyi.</verse><verse id="8">Mi wi'iiɓe boliiɗe ɗe mbiiɗaayam, ɓe boo njaɓiiɗe. Ɓe andii ɗum goonga to maaɗa ƴiwoymi, nden ɓe koolake an liloyiyam.</verse><verse id="9">“E mi waɗanaɓe do'aare. Naa' yimɓe duuniyaaru ngaɗanaymi do'aare, ammaa ɓen ɗon ɓe kokkuɗaayam, ngam an jeyiɓe.</verse><verse id="10">Fuu ɓe ngoodumi an jeyiɓe, nden fuu ɓe ngooduɗaa min jeyiɓe, nden mi teddinaama barka maɓɓe.</verse><verse id="11">Jooni naa' ko neeɓi mi alay duuniyaaru mi waroya to maaɗa, ammaa kamɓe e ɓe nder duuniyaaru. Nyaako am Ceniiɗo, surirɓe bawɗe inde maaɗa, inde nde kokkuɗaayam, ngam ɓe ngarta go'o non no an e min en go'o.</verse><verse id="12">Ko ngondunoomi e maɓɓe mi suririiɓe bawɗe inde maaɗa, inde nde kokkuɗaayam. Mi reeniiɓe, walaa koo go'oto maɓɓe majjuɗo, sey ni neɗɗo kalkateeɗo ngam ko aayaare wi'i heewa.</verse><verse id="13">Jooni e mi waroya to maaɗa. Mi wi'u fuu ɗu'um carel nge'el ngel ngonmi nder duuniyaaru ngam ɓe nana iri belɗum ɓernde ɗum nanaymi ɓe nana ɗum kewɗum.</verse><verse id="14">Mi wi'iiɓe wolde maaɗa. Duuniyaaru wanyiiɓe, ngam naa' duuniyaaru jeyiɓe, non no min maa naa' duuniyaaru jeyiyam.</verse><verse id="15">Naa' e mi toromaa ngam ittaaɓe nder duuniyaaru, ammaa e mi toromaa ngam curaaɓe daga on ɗon Kalluɗo.</verse><verse id="16">Duuniyaaru jeyaayiɓe non no min maa duuniyaaru jeyaayiyam.</verse><verse id="17">Wartirɓe yimɓe maaɗa laawol goonga maaɗa. Wolde maaɗa woni goonga.</verse><verse id="18">Non no liliroyɗaayam nder duuniyaaru, min maa mi liliiɓe nder duuniyaaru.</verse><verse id="19">Mi hokkiima hoore am ngam maɓɓe, ngam kamɓe maa ɓe kokkumaa ko'e maɓɓe e goonga.</verse><verse id="20">“Naa' kamɓe tan ngaɗanaymi do'aare, ammaa fuu e ɓen ɗon koolotooɓeyam laawol wa'aju maɓɓe.</verse><verse id="21">E mi waɗa do'aare ɓe fuu maɓɓe ɓe ngarta go'o. Nyaako am e mi toromaa, ɓe keɓa ɓe cumpootira e meeɗen non no cumpootirten, ngam duuniyaaru jaɓa an liloyiyam.</verse><verse id="22">Mi hokkiiɓe teddungal iri ngal kokkuɗaayam, ngam ɓe ngarta go'o, non no min e an en go'o.</verse><verse id="23">E mi sumpootira e maɓɓe nden en cumpootira ngam ɓe ngarta go'o nder koo ɗume, ngam duuniyaaru anda an liliyam, kadin a yiɗiɓe non no ngiɗirɗaayam.</verse><verse id="24">“Yaa Nyaako am Mo Dow, e mi yiɗi ɓen ɗon ɓe kokkuɗaayam ɓe ngonda e am to ngonmi, ɓe ngi'a teddungal am, teddungal ngal kokkuɗaayam ngam a yiɗiyam ko duuniyaaru tagee.</verse><verse id="25">Yaa Nyaako am aadiliijo, yimɓe duuniyaaru andaama, ammaa min e mi andumaa, nden e ɓe andi an liloyiyam.</verse><verse id="26">Mi andiniiɓe habaru maaɗa, nden mi nyamray yeeso e andinki habaru maaɗa, ngam yidde nde kollataayam jooɗoo nder ɓerɗe maɓɓe, nden min e hoore am mi sumpootira e maɓɓe.”</verse></chapter><chapter id="18"><verse id="1">Gaɗa Yeesu yottinii nde'e do'aare, o dillidi e tokkuɓemo ɓe kuuli Luggere Kidiron. Ɓe njahi wonde wigeere goodunde ngesa leɗɗe jaytun, ɓe natti nder leɗɗe ɗen.</verse><verse id="2">Too, Yahuuda kokkitirayɗo Yeesu e andi wigeere nden, ngam nde ɗuɗɗum Yeesu e hawra e tokkuɓemo ton.</verse><verse id="3">Sey Yahuuda yahi ngesa kan e ardii kawtal sooji'en Rooma, e woɓɓe taadiiɓe Wuro Ceniingo ɓe mawɓe ardiiɓe diina e Faarisanko'en lili. E ɓe njogii fitilaaji, e jame hiite, e ko ɗum honirta.</verse><verse id="4">Yeesu nde e andi fuu ko heɓatamo, o darii yeeso maɓɓe o ƴamiɓe, o wi'i, “Ɗum moye ɗaɓɓitoton?”</verse><verse id="5">Ɓe mbi'i, “Yeesu Najarankeejo.”
O wi'iɓe, “Ɗum min.”
Yahuuda kokkitirayɗomo boo e darodii e maɓɓe.</verse><verse id="6">Nde Yeesu wi'iɓe, “Ɗum min,” ɓe co''orii gaɗa ɓe njani e leydi.</verse><verse id="7">Sey Yeesu fuɗɗiti ƴamiɓe wi'i, “Moye ɗaɓɓitoton?”
Ɓe mbi'i, “Yeesu Najarankeejo.”</verse><verse id="8">O wi'iɓe, “Mi yaadake mi wi'ii'on ɗum min. To ni min ɗaɓɓitoton, alee yimɓe ɓe'e ndilla.”</verse><verse id="9">O wi'u non ngam ko o wi'uno heewa, “Mi dullaayi koo go'oto nder ɓen ɗon ɓe kokkuɗaayam.”</verse><verse id="10">Siiman Biiturus e woodi kaafahi, sey soltiki fe''i maccuɗo Mawɗo Mawɓe Ardiiɓe Diina ittanimo nowru nyaamo. Inde maccuɗo on Malkus.</verse><verse id="11">Sey Yeesu wi'i Biiturus, “Wattu kaafahi maaɗa nder holgo maaki. A nyuma mi yarataa jardugel torra ka Nyaako am hokkatayam?”</verse><verse id="12">Sey sooji'en Rooma e ardiiɗoɓe e taadiiɓe Wuro Ceniingo nangi Yeesu, ɓe kaɓɓimo.</verse><verse id="13">Arande ɓe njaarimo to Hanaana esiraawo Kayaafa. Kayaafa on woni Mawɗo Mawɓe Ardiiɓe Diina e ɗun ɗon ndungu.</verse><verse id="14">Kanko woni kokkuɗo ardiiɓe Yahuudanko'en caawori wiiki, ɗum ɓurii neɗɗo go'oto maaya ngam koo moye.</verse><verse id="15">Siiman Biiturus e goɗɗo tokkuɗo Yeesu ɓe tokki Yeesu. Nde on ɗon tokkuɗo Yeesu go'oto on Mawɗo Mawɓe Ardiiɓe Diina e andimo, sey o yaadi e Yeesu to njayri wuro Mawɗo Mawɓe Ardiiɓe Diina on.</verse><verse id="16">Ammaa Biiturus darii yaasi to dammugal wuro ngon. Sey on ɗon tokkuɗo Yeesu mo Mawɗo Mawɓe Ardiiɓe Diina andi, o wurtii yaasi, o metani debbo paamanoowo dammugal ngal, o nattini Biiturus.</verse><verse id="17">Sey debbo paamanoowo dammugal on wi'i Biiturus, “An, naa' a go'oto nder tokkuɓe on ɗon neɗɗo?”
Biiturus wi'i, “Koo seɗɗa, naa' mi tokkuɗomo.”</verse><verse id="18">E carel ngel e woodi peewol, ngam non maccuɓe e taadiiɓe Wuro Ceniingo kuɓɓi hiite, e ɓe piliinge, e ɓe irfoo. Sey Biiturus kanum maa ɓaddii darii nder maɓɓe e irfoo.</verse><verse id="19">Sey Mawɗo Mawɓe Ardiiɓe Diina ƴami Yeesu dow tokkuɓemo e dow ekkitinol maako.</verse><verse id="20">Yeesu wi'imo, “Koo ndeye e mi metana koo moye e njayri. Koo ndeye e mi ekkitina ekkitinol am nder cuuɗi do'aare e nder Wuro Ceniingo to fuu Yahuudanko'en kawrata. Mi meeɗaayi wiiki goɗɗum e suuɗe.</verse><verse id="21">Ngam ɗume ƴamataayam ƴamɗe ɗe'e? Ƴamu yimɓe nanɓe ekkitinol am. Goonga e ɓe andi ko mbiimi.”</verse><verse id="22">Nde Yeesu wi'i non, go'oto nder taadiiɓe dariiɗo haade maako hellimo to wolo, wi'i, “Non metirantaa Mawɗo Mawɓe Ardiiɓe Diina?”</verse><verse id="23">Yeesu wi'imo, “To ni mi wi'ii goɗɗum ɗum haanaa, wi'uka koo moye ɗo'o. Ammaa to ko mbiimi ɗum goonga, ngam ɗume kelluɗaayam to wolo?”</verse><verse id="24">Sey Hanaana waɗi ɗum so''i Yeesu to Kayaafa Mawɗo Mawɓe Ardiiɓe Diina, e mo haɓɓii.</verse><verse id="25">Biiturus e darii ɗon e irfoo, sey woɓɓe mbi'imo, “An maa, naa' a go'oto nder tokkuɓe on ɗon neɗɗo?”
Ammaa Biiturus yeddi wi'i, “Naa' mi tokkuɗomo.”</verse><verse id="26">Go'oto nder maccuɓe Mawɗo Mawɓe Ardiiɓe Diina bandiraawo neɗɗo mo Biiturus ittani nowru o wi'i Biiturus, “Naa' mi yiidiima e maako ton nder ngesa leɗɗe jaytun?”</verse><verse id="27">Biiturus fuɗɗiti wi'i, “Naa' ɗum min.” E mo wi'aka njakardi hani.</verse><verse id="28">Sey Yahuudanko'en kocci Yeesu daga wuro Kayaafa ɓe njaarimo laamorde gomnaajo Roomankeejo. E carel ngel ɗum ilaa subaka. Ardiiɓe Yahuudanko'en nattaayi laamorde nden, ngam to' ɓe ngarta ɓe laaɓaa, ɓe kaɗee nyaamuki nyamndu Humto Sakkinki.</verse><verse id="29">Ngam non, Bilaatus wurtii yahi to maɓɓe ƴamiɓe, wi'i, “Ɗume ngullortooɗon neɗɗo o'o?”</verse><verse id="30">Ɓe mbi'imo, “Daa naa' o gaɗoowo ko halli, daa min ngaddaayimo to maaɗa.”</verse><verse id="31">Bilaatus wi'iɓe, “Onon e ko'e mooɗon kocceemo ngaɗanonmo kiita no dooka mooɗon wi'i.”
Ɓe mbi'imo, “Onon Roomanko'en on alataamin min taƴana goɗɗo kiita mayde.”</verse><verse id="32">Ɗu'um waɗu ngam ɗum hebbina ko Yeesu wi'uno dow iri mayde nde maayata.</verse><verse id="33">Sey Bilaatus so''ii nder laamorde, o noddi Yeesu, o ƴamimo o wi'i, “An woni laamiiɗo Yahuudanko'en?”</verse><verse id="34">Yeesu nootii, wi'i, “Ngo'ol ƴamol to maaɗa ngol ƴiwi, koo woɓɓe kokkumaa habaru am?”</verse><verse id="35">Bilaatus wi'i, “A nyuma mi Yahuudankeejo? Ɗum lenyol maaɗa e mawɓe ardiiɓe diina ngaddumaa to am. Ɗume ngaɗuɗaa?”</verse><verse id="36">Yeesu wi'i, “Laamu am naa' daga ndu'u duuniyaaru ɗum ƴiwoyi. Daa laamu am daga mayru ɗum ƴiwoyi, daa tokkuɓeyam konay ngam ɓe kaɗa ɗum nangayam ɗum waɗayam nder juuɗe ardiiɓe Yahuudanko'en. Ammaa laamu am naa' daga ndu'u duuniyaaru ɗum ƴiwoyi.”</verse><verse id="37">Sey Bilaatus ƴamimo wi'i, “Too, an, a laamiiɗo won ɗon?”
Yeesu nootii, wi'i, “A wi'ii mi laamiiɗo. Ngam ɗu'um ɗum danyiyam, nden ngam maajum ngarmi nder duuniyaaru ngam mi meta dow ko woni goonga. Koo moye giɗɗo goonga tokkay ko mbiimi.”</verse><verse id="38">Bilaatus ƴamimo wi'i, “Ɗume woni goonga?”
Gaɗa Bilaatus wi'ii non fuɗɗiti wurtii yaasi to Yahuudanko'en wi'iɓe, “Mi tawraayimo goɗɗum kalluɗum.</verse><verse id="39">Ammaa ɗum ndonu mooɗon mi yoofana'on curaaɗo go'oto carel Humto Sakkinki. On ngiɗi mi yoofana'on Laamiiɗo Yahuudanko'en?”</verse><verse id="40">Ɓe nootii ɓe mbi'i e sembe, “Naa' o'o njoofantaamin, yoofanmin Barabbas!” Barabbas on boo o go'oto nder kaɓdooɓe e laamu.</verse></chapter><chapter id="19"><verse id="1">Sey Bilaatus waɗi Yeesu fiyaa looci.</verse><verse id="2">Sooji'en mbaali giifol gi'e, ɓe taaranimongol to hoore, nden ɓe ɓornimo iri toggoore laamiiɓe.</verse><verse id="3">Ɓe ngaɗi ka yaaki yeeso maako, e ɓe mbi'a, “Allah reene, Laamiiɗo Yahuudanko'en!” Nden e ɓe piyamo to yeeso.</verse><verse id="4">Bilaatus fuɗɗiti wurtii yaasi wi'i Yahuudanko'en, “Ndaaree, mi wurtinanay'onmo ɗo'o ngam andon mi tawraayimo goɗɗum kalluɗum.”</verse><verse id="5">Nde Yeesu wurtinaa e taaranaa giifol gi'e to hoore nden e ɓornii toggoore iri nde laamiiɓe, sey Bilaatus wi'iɓe, “Raa neɗɗo on.”</verse><verse id="6">Nde mawɓe ardiiɓe diina e taadiiɓe Wuro Ceniingo ngi'imo, ɓe mbi'i e sembe, “Warumo! Warumo dow gaafaangal!”
Ammaa Bilaatus wi'iɓe, “Onon kocceemo mbaronmo. Min mi tawraayimo goɗɗum kalluɗum.”</verse><verse id="7">Sey Yahuudanko'en mbi'imo, “E min ngoodi dooka, kadin non no dooka ɗum wi'i doole o waree, ngam e mo wi'a kanko woni Ɓiɗɗo Allah.”</verse><verse id="8">Nde Bilaatus nani non, sey kulol ɓeydi nangukimo.</verse><verse id="9">Sey o so''ii nder laamorde o ƴami Yeesu o wi'i, “Toye ƴiwoyɗaa?” Ammaa Yeesu nootaakimo.</verse><verse id="10">Bilaatus wi'imo, “A wanyu metankiyam? A andaa e mi woodi laamu mi yoofumaa, kadin e mi woodi laamu mi waɗa ɗum warumaa dow gaafaangal?”</verse><verse id="11">Yeesu nootii wi'i, “A walaa laamu dow am to naa' Joomiraawo hokkumaa. Ngam non, neɗɗo gaɗuɗoyam nder jungo maaɗa waɗii hakke ɓurɗum halluki.”</verse><verse id="12">Nde Bilaatus nani non, o ɗaɓɓiti laawol no o yoofirta Yeesu, ammaa Yahuudanko'en ngaɗi ka wiiki e sembe, “Taa yoofii neɗɗo o'o, naa' a higo Kaysar! Fuu noddiroowo hoore muuɗum laamiiɗo o ganyo Kaysar!”</verse><verse id="13">Nde Bilaatus nani haala ka'a, o wurtini Yeesu, o jooɗii dow jooɗorgal kiita to wigeere bi'eteende “Hayre Cehaande.” Nder Ibraaniyankoore wigeere nden e noddiree Gabbaata.</verse><verse id="14">E carel ngel ɗum caka nyalawma nyalnde siryaaki Humto Sakkinki. Bilaatus wi'i Yahuudanko'en ɓen, “Raa laamiiɗo mooɗon.”</verse><verse id="15">Ɓe mbi'i Bilaatus e sembe, “Warumo! Warumo dow gaafaangal!”
Bilaatus wi'iɓe, “On ngiɗi mi wara laamiiɗo mooɗon dow gaafaangal?”
Sey mawɓe ardiiɓe diina nootii mbi'i, “Min ngalaa goɗɗo laamiiɗo sey Kaysar!”</verse><verse id="16">Sey Bilaatus waɗi Yeesu nder juuɗe maɓɓe ngam ɓe mbaramo dow gaafaangal.</verse><verse id="17">Sey ɓe ndillidi e Yeesu, e mo wakkii gaafaangal maako e hoore maako. Ɓe mburtii yaasi gariiri yaaki wigeere bi'eteende Wigeere Ƴiƴal Hoore. Nder Ibraaniyankoore wigeere nden e noddiree Golgoota.</verse><verse id="18">To wigeere nden ɓe piyani Yeesu kuusaaje dow gaafaangal hawti e yimɓe ɗiɗo. Ɓe ɓili go'oto e gaafaangal jungo Yeesu nyaamo, nden go'oto e gaafaangal jungo Yeesu nano, Yeesu e caka maɓɓe.</verse><verse id="19">Bilaatus windi dow allowal o waɗi ɗum takkingal hoore gaafaangal Yeesu. Ko o windi woni, “Yeesu Najarankeejo Laamiiɗo Yahuudanko'en.”</verse><verse id="20">Yahuudanko'en ɗuɗɓe njangi ko o windi, ngam wigeere to Yeesu waraa haade gariiri woni. Ko o windi o winduɗum nder Ibraaniyankoore, e Roomankoore, e Helenankoore.</verse><verse id="21">Mawɓe ardiiɓe diina mbi'i Bilaatus, “Taa' windu ‘Laamiiɗo Yahuudanko'en,’ ammaa windu neɗɗo o'o wi'ii kanko woni laamiiɗo Yahuudanko'en.”</verse><verse id="22">Bilaatus wi'i, “Ko mbindumi jooɗake.”</verse><verse id="23">Gaɗa sooji'en ɓen piyanii Yeesu kuusaaje dow gaafaangal, sey ɓe kocci kolte maako, ɓe cendiɗe cende nayi, koo moye soojiijo jogii sendere go'o. Kadin ɓe kocci toggoore maako. Toggoore nden nyo'aaka nde sanyaande daga dow yaaki ley.</verse><verse id="24">Sooji'en ɓen mbi'i hakkunde maɓɓe, “To' en ceekunde, en ngaɗu caaca dow mayre ngi'en moye nyaamatande.” Ɗu'um waɗu ngam ko aayaare wi'i heewa:
“Ɓe cendii kolte am hakkunde maɓɓe;
ɓe ngaadii caaca e toggoore am.”
Ɗu'um kanjum woni ko sooji'en ɓen ngaɗi.</verse><verse id="25">Dariiɓe haade gaafaangal Yeesu kamɓe ngoni maduujo maako, e sakiraawo maduujo maako debbo, e Maryaama debbo Kiloobas, e Maryaama ƴiwoyɗo Magadala.</verse><verse id="26">Nde Yeesu yi'i maduujo muuɗum e darii ɗon e tokkuɗomo mo o yiɗi naa' seɗɗa. Sey o wi'i maduujo maako, “Raa ɓiɗɗo maaɗa.”</verse><verse id="27">Nden o wi'i on ɗon tokkuɗomo, “Raa maduujo maaɗa.” Daga carel ngel tokkuɗomo on hocci Maryaama jooɗii to wuro maako.</verse><verse id="28">Gaɗa maajum, Yeesu e andi koo ɗume yottinaama. Ngam ko aayaare wi'i heewa, o wi'i, “E mi nana ɗonka.”</verse><verse id="29">E woodi tummude ɗon e nde heewi ndiyam inabojam lammuɗam. Sey sooji'en ɓen cuuwi soosowa nder maajam, ɓe ɗiisinga to sawru hisop, ɓe ƴeftindu yaaki honduko maako.</verse><verse id="30">Nde Yeesu yari ndiyam inabojam ɗam, o wi'i, “Ɗum yottinaama.”
Sey o turni hoore maako o yoofi yonki maako.</verse><verse id="31">Ɗum Nyalnde Siryaaki, nden to fini ɗum Nyalnde Siwtaare. Ngam ardiiɓe Yahuudanko'en ngiɗaa ɓalli ɗin alee dow gaafaale Nyalnde Siwtaare, sey ɓe torii Bilaatus waɗa ɗum yewa koyɗe Yeesu e koyɗe yimɓe ɗiɗo ɓen, nden ɓalli ɗin njippinee.</verse></chapter><chapter id="20"><verse id="1">Nyalnde Alal ilaa subaka daga nyiwre e horii Maryaama ƴiwoyɗo Magadala yahi yenaande nden tawi hayre nde ɗum maɓɓiri yenaande nden tallitaama daga dammugal yenaande nden.</verse><verse id="2">Sey o doggi o yahi to Siiman Biiturus e on ɗon tokkuɗo Yeesu mo Yeesu yiɗi naa' seɗɗa, o wi'iɓe, “Ɓe koccii ɓandu Yeesu daga nder yenaande! Min andaa to ɓe ndesimo.”</verse><verse id="3">Sey Biiturus e on ɗon mo Yeesu ɓuri yiɗuki ɓe njahi yenaande nden.</verse><verse id="4">Ɓe fuu ɗiɗo e ɓe ndogga, ammaa on ɗon mo Yeesu ɓuri yiɗuki ɓurii Biiturus doggudu o artimo yottaaki yenaande nden.</verse><verse id="5">O turii o yurnii yenaande nden o yi'i gude ɗe ɗum taarirnoo ɓandu Yeesu, ammaa o nattaayi.</verse><verse id="6">Sey Siiman Biiturus tokkirɗomo gaɗa yottii, natti yenaande nden. O yi'i gude ɗen e ndesii ɗon,</verse><verse id="7">e lefol ngol ɗum taarani hoore Yeesu. Lefol ngol e hakkitii e gude ɗen, kangol tan e ngol taggii.</verse><verse id="8">Sey on ɗon mo Yeesu ɓuri yiɗuki artuɗo yottaaki yenaande nden, kanko maa o natti, o yi'ani gite maako, o jaɓi Yeesu ummake daga mayde.</verse><verse id="9">Haa jooni ɓe paamaayi aayaare biinde doole Yeesu ummoo daga mayde.</verse><verse id="10">Sey tokkuɓe Yeesu ɓen co''i gure maɓɓe.</verse><verse id="11">Maryaama e darii yaasi yenaande nden e woya. E mo nder woyuki, sey o turii o yurnii yenaande nden,</verse><verse id="12">o yi'i malaa'ika'en ɗiɗo e ɓe ɓornii kolte daneeje, e ɓe njooɗii to ɓandu Yeesu fukkinaa ndenno. Go'oto e jooɗii to hoore Yeesu wondonoo, go'oto boo e jooɗii to koyɗe maako gondonoo.</verse><verse id="13">Ɓe ƴami Maryaama on ɓe mbi'i, “Ngam ɗume mboyataa?”
O wi'iɓe, “Ɓe koccii ɓandu Moodibbo am, mi andaa to ɓe ndesimo.”</verse><verse id="14">Sey o yeeƴii o yi'i Yeesu e darii ɗon, ammaa o anditaayi ɗum Yeesu.</verse><verse id="15">Yeesu ƴamimo wi'i, “Ngam ɗume mboyataa? Moye ɗaɓɓitataa?”
Maryaama e nyuma ɗum paamanoowo ngesa kan, ngam non o wi'imo, “Moodibbo, to an hoccimo, wi'am to ndesuɗaamo mi yahay mi hoccamo.”</verse><verse id="16">Yeesu wi'imo, “Maryaama.”
Sey o waylitii o raarimo o wi'i nder Ibraaniyankoore, “Rabboni!” Ma'ana maajum woni “Moodibbo.”</verse><verse id="17">Yeesu wi'imo, “Taa' jogayam, ngam mi ƴeeŋaayi to Nyaako am Mo Dow taw. Ammaa so''a to bandiraaɓe am mbi'aaɓe mi ƴeeŋay to Nyaako am, Nyaako mooɗon, Allah am, Allah mooɗon.”</verse><verse id="18">Sey Maryaama ƴiwoyɗo Magadala yahi to tokkuɓe Yeesu wi'iɓe, “Mi yi'ii Yeesu!” Sey o ɗiiwitaniɓe ko o wi'imo.</verse><verse id="19">Ɗum nyalnde Alal. Nde naange hiiri, tokkuɓe Yeesu kawriti, ɓe maɓɓi dammugal ngam e ɓe kula ardiiɓe Yahuudanko'en. Ɗon e ɗon Yeesu wangi darii caka maɓɓe, wi'i, “E mi silminoo. Jam wonda e mooɗon.”</verse><verse id="20">Gaɗa o wi'i non, o holliɓe juuɗe maako e becce maako. Sey tokkuɓemo nani belɗum naa' seɗɗa nde ɓe ngi'imo.</verse><verse id="21">Yeesu fuɗɗiti wi'i, “Jam wonda e mooɗon! Non no Nyaako Mo Dow liliriyam, non min maa e mi lila'on.”</verse><verse id="22">Nde o wi'i non, sey o fuufi dow maɓɓe o wi'iɓe, “Njaɓee Ruuhu Allah.</verse><verse id="23">To on njaafanake yimɓe hakke, ɓe njaafanaama, to boo on njaafanaakiɓe, ɓe njaafanaaka.”</verse><verse id="24">Go'oto nder tokkuɓe Yeesu, bi'eteeɗo Tooma (ɗonmaa e mo wi'ee Ciwtaaɗo), o wondaa e maɓɓe carel ko Yeesu wari.</verse><verse id="25">Sey tokkuɓe Yeesu horiiɓe mbi'imo, “Min ngi'ii Yeesu.”
Ammaa Tooma wi'iɓe, “Sey to mi yi'ii julooɗe juuɗe maako to o fiyanaa kuusaaje nden mi waɗa hoondu am nder julooɗe ɗen, nden mi waɗa jungo am nder yulnde becce maako to o yuwiraa labbo, to naa' non, mi jaɓataa ko mbiiɗon.”</verse></chapter><chapter id="21"/></book><book id="44" name="Kuuɗe Lilaaɓe" shortname="act"><chapter id="NaN"/><chapter id="1"><verse id="1">Yaa Tiyoofilus mawɗo,
Nder deftere am arandeere, mi windiino dow koo ɗume ko Yeesu waɗi e ko o ekkitini,</verse><verse id="2">haa yaaki nyalnde nde o hoccaa yaaki dow. Ko o hoccee yaaki dow, o ekkitinii lilaaɓe ɓe o suɓi nder bawɗe Ruuhu Allah.</verse><verse id="3">Gaɗa o torraama o waraama, o ummii daga mayde o wanganiɓe. E ɗate ɗuɗɗe o holliɓe e mo foofa. O waɗii balɗe 40 e mo wanganaɓe, e mo ekkitinaɓe dow Laamu Allah.</verse><verse id="4">Carel ko o wondi e maɓɓe, o wi'iɓe, “To' on alu Urucaliima, ammaa keɗee naa Nyaako meeɗen Mo Dow hebbinii alkawal ngal o waɗani'on ngal mbiimi'on. Kangal woni hokkuki'on Ruuhu maako.</verse><verse id="5">Yahaya waɗanii yimɓe baptisma e ndiyam, ammaa nder balɗe seɗɗa, onon Allah waɗiranay'on baptisma e Ruuhu maako.”</verse><verse id="6">Nde tokkuɓemo fuu kawriti, sey ɓe ƴamimo, ɓe mbi'i, “Joomiraawo, jooni ngartirantaa Israa'iila laamu?”</verse><verse id="7">Ammaa Yeesu wi'iɓe, “Anduki carel e jaamanuuji ɗi Nyaako meeɗen Mo Dow siryii nder laamu muuɗum naa' um ɗum mooɗon.</verse><verse id="8">Ammaa to Ruuhu Allah jippoyake dow mooɗon, on keɓay bawɗe, on ngartay kokkayɓe woɓɓe habaru am nder Urucaliima, e leydi Yahuudiya fuu, e leydi Samaariya, haa keerol duuniyaaru.”</verse><verse id="9">Gaɗa o wi'ii non, o hoccaa yaaki dow. E ɓe ndaaramo haa duule cuddimo.</verse><verse id="10">E ɓe tijjii e ɓe ndaaramo e mo fa'i dow, sey raa worɓe ɗiɗo ɓe kolte daneeje mbangii haade maɓɓe e ndarii.</verse><verse id="11">Worɓe ɓen mbi'iɓe, “Onon yimɓe Galiili, ngam ɗume ndariiɗon ɗo'o on ndaara dow? Yeesu on ɗon koccaaɗo nder mooɗon yaaki dow, o so''oyto non no ngiiruɗon o hocciraama dow.”</verse><verse id="12">Sey ɓe njippoyii daga dow Hocceere Nde Leɗɗe Jaytun, ɓe kooti Urucaliima. Hakkunde hocceere nden e Urucaliima ɗum ɓuraayi mil go'o.</verse><verse id="13">Nde ɓe natti gariiri ndin, ɓe ƴenti suudu dow to ɓe kawritata. Lilaaɓe ɓen ngoni: Biiturus, e Yahaya, e Yaakubu, e Andiraawus, e Filibus, e Tooma, e Batiloomi, e Maatiyu, e Yaakubu ɓii Halfa, e Siiman Jalooti, e Yahuuda ɓii Yaakubu.</verse><verse id="14">Ɓe fuu, e ɓe kawrita ɓe ngaɗa do'aare e ɓernde go'o, kamɓe e Maryaama maduujo Yeesu e minyiraaɓe Yeesu worɓe, e woɓɓe rewɓe ɗonmaa.</verse><verse id="15">Nder balɗe ɗen, kawtal kooliiɓe Yeesu yaarii yimɓe 120. Sey Biiturus ummii, darii yeeso maɓɓe, wi'i,</verse><verse id="16">“Bandiraaɓe, Ruuhu Allah metiino daga honduko Dawda dow Yahuuda, kolluɗo nangooɓe Yeesu laawol no nangirtamo. Doole aayaaje ɗen keewa.</verse><verse id="17">Yahuuda o kuudaynooɗo e meeɗen nder kuugal Joomiraawo.”</verse><verse id="18">(O soodi ngesa e ceede ɗe o yoɓaa ngam kuugal kallungal ngal o waɗi, o yani nder maaka, reedu maako pusi, tetekki maako fuu ndufi e leydi, o maayi.</verse><verse id="19">Yimɓe Urucaliima fuu nanii habaru ɗum. Kanjum waɗi ɓe noddiri ngesa kan nder ɗemngal maɓɓe Akeldama waato “Ngesa Ƴiiƴam.”)</verse><verse id="20">“Ngam ɗum windaama nder deftere Jabuura dow maako wi'uki,
‘Al wuro maako warta winde,
to' koo moye jooɗoo nder maago.’
Kadimaa wonde aayaare wi'ii,
‘Al goɗɗo hocca kuugal ardaare maako.’</verse><verse id="21">“E haani cuɓen go'oto daga nder gondunooɓe e meeɗen carel ko Yeesu Joomiraawo wondi e meeɗen daga carel ko Yahaya waɗani yimɓe baptisma yaaki nyalnde nde Yeesu hoccaa nder meeɗen, ngam o warta kokkidoowo habaru ummaaki Yeesu e meeɗen.”</verse><verse id="22">“E haani cuɓen go'oto daga nder gondunooɓe e meeɗen carel ko Yeesu Joomiraawo wondi e meeɗen daga carel ko Yahaya waɗani yimɓe baptisma yaaki nyalnde nde Yeesu hoccaa nder meeɗen, ngam o warta kokkidoowo habaru ummaaki Yeesu e meeɗen.”</verse><verse id="23">Daga ɗon, sey ɓe ndarni worɓe ɗiɗo: Maatiyas e Yusufu Barsaba bi'eteeɗo Justus.</verse><verse id="24">Ɓe ngaɗi do'aare, ɓe mbi'i, “Joomiraawo, an anduɗo ɓerɗe yimɓe fuu, hollumin mo cuɓuɗaa daga nder yimɓe ɗiɗo ɓe'e,</verse><verse id="25">ngam o huwa kuugal lilaaɓe ngal Yahuuda ali. Ngam Yahuuda yahii wigeere to haananimo.”</verse><verse id="26">Sey ɓe ngaɗi cuɓol hakkunde yimɓe ɗiɗo ɓen. Cuɓaaɗo on woni Maatiyas. O nattinaa nder lilaaɓe sappo e go'o ɓen.</verse></chapter><chapter id="2"><verse id="1">Nde Humto Ɓendol Alkamaari waɗi, tokkuɓe Yeesu fuu kawriti wigeere go'o.</verse><verse id="2">Ɗon e ɗon ɓe nani iido ƴiwoyii daga dow bo hendu cembindu. Iido ngon heewi wuro ngo ɓe ngoni nder.</verse><verse id="3">Sey goɗɗum nanduɗum e ɗemɗe hiite wangi. Ɗe cankitii, ɗe koɗi dow hoore koo moye maɓɓe.</verse><verse id="4">Sey ɓe fuu ɓe keewi Ruuhu Allah, ɓe puɗɗi metuki nder ɗemɗe feere‑feere no Ruuhu hokkiriɓe bawɗe metuki.</verse><verse id="5">E woodi Yahuudanko'en jooɗiiɓe nder Urucaliima ƴiwoyɓe daga koo ɗeye leyɗe duuniyaaru kulooɓe Joomiraawo.</verse><verse id="6">Nde ɓe nani iido ngon, ɓe fuu ɓe kawriti. Fii ɗum hulniiɓe, ɓe ndulli ko ɓe ngaɗata, ngam ɓe nanii lilaaɓe e meta nder ɗemngal koo moye maɓɓe.</verse><verse id="7">Fii ɗum hayɗiniɓe naa' seɗɗa, ɓe mbi'i, “Ɓe'e metooɓe naa' ɓe Galilanko'en?</verse><verse id="8">Nden no ɗum waɗi koo moye nder meeɗen e nana ko ɓe mbi'ata nder ɗemngal muuɗum?</verse><verse id="9">Raa nder meeɗen e woodi Fartiyanko'en e Madiyanko'en e Elaamiyanko'en, e yimɓe Mesofotaamiya, e woɓɓe daga nder leyɗe Yahuudiya e Kafadookiya e Fantus e Aasiya,</verse><verse id="10">e yimɓe Firiijiya e Bamfiiliya e leydi Masar e leydi Libiya haade Saayirin e ƴiwoyɓe Rooma,</verse><verse id="11">Yahuudanko'en e woɓɓe jaɓuɓe diina Yahuudanko'en, e woɓɓe daga Kiriti, e Laarabanko'en. Ammaa fuu e non, en fuu en nana yimɓe ɓe'e e meta nder ɗemɗe meeɗen dow kuuɗe mawɗe ɗe Allah waɗi!”</verse><verse id="12">Ɓe fuu fii ɗum hayɗiniɓe, ɓe njiiɓootiri, ɓe ngaɗi ka ƴamƴamtirki, e ɓe mbi'a, “Ɗume woni ma'ana fii ɗu'um?”</verse><verse id="13">Ammaa woɓɓe njali tokkuɓe Yeesu mbi'i, “Ndiyam inabojam ɓe njari, ɓe ngiltii!”</verse><verse id="14">Sey Biiturus ummii, kanko e lilaaɓe sappo e go'o, ɓe ndarii, o ƴefti hononde maako, o wi'i hawrutuɓe ɓen, “Onon Yahuudanko'en e jooɗiiɓe nder Urucaliima fuu, nanee ko mbi'aymi'on. Mi hokkay'on ma'ana fii ɗu'um.</verse><verse id="15">Yimɓe ɓe'e naa' ɓe jaruɓe no kammiiɗon, ngam jooni ɗum subaka njamndi joweenayi!</verse><verse id="16">Ammaa raa ko Annabi Yowel wi'i Allah wi'ii,</verse><verse id="17">‘Nder balɗe cakitiiɗe ko duuniyaaru re'a,
mi hokkay yimɓe fuu Ruuhu am.
Ɓiɓɓe mooɗon worɓe e rewɓe ɓe nga'ajinay habaru am,
kori'en mooɗon ngi'ay wahayu,
ndotti'en mooɗon koyɗay koyɗi ƴiwoyɗi to Allah.</verse><verse id="18">Mi hokkay maccuɓe am worɓe e rewɓe Ruuhu am nder balɗe ɗen,
ɓe nga'ajinay habaru am.</verse><verse id="19">Mi hollay fii kulniiɗum e dow;
nder duuniyaaru boo mi waɗay alaamaaji kulniiɗi,
waato ƴiiƴam e hiite e curka ɓaleha.</verse><verse id="20">Naange wartay nyiwre, lewru boo woojay bo ƴiiƴam.
Fuu fii ɗu'um waɗay
ko nyalnde Joomiraawo mawnde teddunde wara.</verse><verse id="21">Nder balɗe ɗen, koo moye toriiɗo Joomiraawo hisnamo, Joomiraawo hisnaymo.’ ”</verse><verse id="22">Ɗonmaa Biiturus wi'i, “Yimɓe Israa'iila, nanee boliiɗe ɗe'e: Allah hollii'on o suɓii Yeesu Najarankeejo ngam o hokkiimo bawɗe huwuki kuuɗe mawɗe e kuuɗe kayɗiniiɗe e alaamaaji ɗi o waɗi nder mooɗon. Onon e ko'e mooɗon on andi ko waɗi.</verse><verse id="23">Fuu e non on kokkitiriimo nder juuɗe kalluɓe. On ngaɗii ɓe ɓiliimo dow gaafaangal, ɓe mbarimo. Fuu e non, non Allah siryorii fii ɗum waɗira.</verse><verse id="24">Ammaa Allah umminiimo daga mayde, wurtiniimo yenaande, ngam mayde waawataa jogaakimo.</verse><verse id="25">Ngam Annabi Dawda metii dow Yeesu Almasiihu wi'ii,
‘Koo ndeye e mi yi'a Joomiraawo yeeso am,
walaa ko kulaymi ngam e mo wondi e am.</verse><verse id="26">Ngam maajum ɓernde am e nana belɗum
e mi welwelta,
koo nde mi neɗɗo maayayɗo
mi jooɗodoto e ɓernde waaltiinde,</verse></chapter><chapter id="3"><verse id="1">Wonde nyalnde Biiturus e Yahaya e njaha Wuro Ceniingo carel do'aare, njamndi tati ndi nyalawma.</verse><verse id="2">E woodi goɗɗo neɗɗo daga o danyaa o jaraaɗo, e mo jooɗii e dammugal Wuro Ceniingo bi'eteengal Dammugal Bongal. Koo ndeye nyalnde yimɓe maako e njaaramo to dammugal ngal ngam o toroo nattooɓe Wuro Ceniingo ceede.</verse><verse id="3">Too, nde o yi'i Biiturus e Yahaya e natta, sey o toriiɓe ceede.</verse><verse id="4">Ɓe cutiimo, Biiturus wi'imo, “Raarumin!”</verse><verse id="5">O raariɓe e mo kammoo heɓuki goɗɗum to maɓɓe.</verse><verse id="6">Biiturus wi'imo, “Mi walaa ceede, ammaa mi hokkete ko ngoodumi. Nder inde Yeesu Almasiihu Najarankeejo, e mi wi'imaa, umma, njaaɓaa!”</verse><verse id="7">Sey Biiturus nangi jungo maako nyaamo darnimo. Ɗon e ɗon koyɗe maako cembiɗi.</verse><verse id="8">O diwi o fuɗɗi yaadu. O nattidi e maɓɓe nder Wuro Ceniingo. E mo yaha, e mo diwa, e mo yetta Allah.</verse><verse id="9">Yimɓe fuu ngi'imo e mo yiiloo, e mo yetta Allah.</verse><verse id="10">Ɓe anditii kanko woni jooɗotooɗo e Dammugal Bongal ngal Wuro Ceniingo e toroo yimɓe ceede. Ɓe fuu ɓe kayɗini naa' seɗɗa ko ɗuuɗi dow ko heɓi neɗɗo on.</verse><verse id="11">Jaraaɗo jamɗitinaaɗo on e jogootiri e Biiturus e Yahaya nder rumpaaru mawndu bi'eteendu Rumpaaru Suleymaanu, sey yimɓe ɗuɗɓe ndoggoyi kawriti to maɓɓe e kayɗina.</verse><verse id="12">Nde Biiturus yi'i yimɓe kawritii, sey o wi'iɓe, “Onon bandiraaɓe am Israa'iilanko'en, ngam ɗume kayɗinton? Ngam ɗume ndaarotonmin? On kammii e bawɗe amin koo ngam tiinaare amin dow tokkuki Allah min njamɗitiniri jaraaɗo o'o?</verse><verse id="13">Allah mo Ibraahim e Iciyaaku e Yaakubu, Allah mo maama'en meeɗen, o teddinii maccuɗo maako Yeesu. Ammaa kanko woni mo kokkitirnooɗon ngam o waree. On nganyiimo yeeso Bilaatus koo nde Bilaatus e yiɗi yoofukimo.</verse><verse id="14">O Ceniiɗo Aadiliijo, ammaa on nganyiimo, on torake Bilaatus yoofana'on gaɗɗo warhoore.</verse><verse id="15">On mbarii kokkayɗo yonki, ammaa Allah umminiimo daga mayde. Minon boo, min ceydu'en maajum.</verse><verse id="16">Ngam daga nder bawɗe gonɗe nder inde Yeesu, neɗɗo jaraaɗo o'o mo ngi'oton mo anduɗon heɓi njamu. Ngam hoolaaki inde Yeesu waɗi o heɓi njamu yeeso mooɗon, on fuu on ceydu'en maajum.</verse><verse id="17">“Jooni bandiraaɓe am, e mi andi ko ngaɗanɗon Yeesu onon e mawɓe mooɗon on ngaɗuɗum ngam ciya andal.</verse><verse id="18">Non Allah hebbiniri ko annabo'en muuɗum fuu mbi'i ko neeɓi, ɓe mbi'ii Almasiihu torroto.</verse><verse id="19">Ngam non, tuubee, co''ooɗon to Joomiraawo ngam o yaafanoo'on hakke mooɗon, o sembiɗina'on nder tokkukimo,</verse><verse id="20">o wartirana'on Yeesu Almasiihu mo o waɗani'on alkawal.</verse><verse id="21">Doole Yeesu jooɗoo nder wuro Allah ton dow haa yaaki carel ngel Allah wartirta koo ɗume kesum, no o wi'unoo nder konduɗe annabo'en maako ceniiɓe daga ndenno.</verse><verse id="22">Ngam Muusa wi'ii, ‘Allah Joomiraawo mooɗon lildonoyay'on annabiijo daga nder mooɗon non no o lildoyiyam to mooɗon. Njaɓee koo ɗume ko o wi'ata'on.</verse><verse id="23">Neɗɗo fuu mo jaɓaayi annabiijo on, ɗum wurtinaymo nder yimɓe Allah o halkee.’</verse><verse id="24">Annabo'en fuu daga Samaa'ila haa yaaki annabo'en tokkuɓe gaɗa maako, ɓe fuu ɓe metii dow ko waɗata nder balɗe ɗe'e.</verse><verse id="25">Fuu annabaakuuji ɗi annabo'en ngaɗi ɗi ngaɗa ngam mooɗon. Onon ngoni ronooɓe alkawal ngal Allah waɗani maama'en meeɗen nde o wi'i Ibraahim, ‘Daga danyngol maaɗa mi barkiɗinay leƴƴi duuniyaaru fuu.’</verse><verse id="26">Nde Allah suɓi Yeesu maccuɗo maako, o artii liloykimo to mooɗon ngam o barkiɗina'on, o waylita koo moye mooɗon ala kuugal muuɗum kallungal.”</verse></chapter><chapter id="4"><verse id="1">Biiturus e Yahaya e medda e yimɓe, sey ardiiɓe diina e mawɗo taadiiɓe Wuro Ceniingo e Saadusanko'en ngari to maɓɓe.</verse><verse id="2">Ɓerɗe maɓɓe e metti ngam Biiturus e Yahaya e nga'ajina wi'uki yimɓe mayɓe ummodoto e yonki, ngam Yeesu ummake daga mayde.</verse><verse id="3">Ngam maajum ɓe nangiɓe, ɓe maɓɓiɓe nder suudu cural haa subaka, ngam hiirii ko ɓe nangiɓe.</verse><verse id="4">Ɗuɗɓe nder nanɓe wa'aju maɓɓe tokki Yeesu, haa ɗuuɗoral tokkuɓe Yeesu waɗi yimɓe 5,000.</verse><verse id="5">Nde fini, ardiiɓe e mawɓe e moodiɓɓe Attawra kawriti e Urucaliima,</verse><verse id="6">kamɓe e Hanaana Mawɗo Mawɓe Ardiiɓe Diina, e Kayaafa, e Yahaya, e Alijanda, e woɓɓe nder bandiraaɓe Hanaana.</verse><verse id="7">Ɓe ndarni Biiturus e Yahaya yeeso maɓɓe, ɓe ƴamiɓe ɓe mbi'i, “E iri ɗeye bawɗe, koo nder inde moye njamɗitinirɗon jaraaɗo on ɗon?”</verse><verse id="8">Biiturus e heewi Ruuhu Allah, wi'iɓe, “Onon ardiiɓe yimɓe e mawɓe,</verse><verse id="9">hande on ƴamamin dow fii boɗɗum ɗum min ngaɗani o'o jaraaɗo e no o yamɗitiniraa.</verse><verse id="10">Ndaree mi wi'a'on onon yimɓe Israa'iila fuu, neɗɗo o'o jamɗitinaaɗo, dariiɗo yeeso mooɗon ɗo'o, o yamɗitina nder inde Yeesu Almasiihu Najarankeejo mo mbarɗon dow gaafaangal, mo Allah ummini daga mayde.</verse><verse id="11">Kanko woni mo Joomiraawo wi'i nder Deftere Ceniinde,
‘Hayre nde mahooɓe nganyi,
kayre warti hayre ɓurnde darnuki maadi.’</verse><verse id="12">To maako tan kisndam heɓetee, ngam walaa wonde inde feere nder duuniyaaru nde Allah hokki nde ɗum hisirta to naa' inde Yeesu.”</verse><verse id="13">Mawɓe ɓen kayɗini nde ɓe ngi'i Biiturus e Yahaya e meta ɓernde go'o, hakko nde ɓe nani ɓe ladde'en, naa' ɓe janguɓe. Sey ɓe paami Biiturus e Yahaya e ɓe njaadaynoo e Yeesu.</verse><verse id="14">Ammaa ɓe keɓaayi ko ɓe mbi'i ngam neɗɗo mo Biiturus e Yahaya yamɗitini e darodii e maɓɓe ɗon.</verse><verse id="15">Ɓe mbi'i Biiturus e Yahaya mburtoo yaasi. Ɓe ngaɗi caawori.</verse><verse id="16">E ɓe mbi'a hakkunde maɓɓe, “Ko ngaɗanten ɓe'e yimɓe? En mbaawataa yedduki ko ɓe ngaɗi ngam koo moye jooɗiiɗo nder Urucaliima nanii ɓe ngaɗii fii kayɗiniiɗum.</verse><verse id="17">Ammaa ngam haɗuki haala kan sankitaaki nder yimɓe, sey mbagginenɓe to' ɓe puɗɗita ɓe metana goɗɗo dow inde Yeesu.”</verse><verse id="18">Sey ɓe nodditii Biiturus e Yahaya nder suudu ndun, ɓe mbi'iɓe to' ɓe puɗɗita ɓe metana goɗɗo koo ɓe ekkitina goɗɗo nder inde Yeesu.</verse><verse id="19">Ammaa Biiturus e Yahaya mbi'iɓe, “Onon e ko'e mooɗon, cuɓee ɗume ɓuri wooɗuki yeeso Allah, min ngaɗa ko ngiɗɗon koo min ngaɗa ko Allah yiɗi?</verse><verse id="20">Minon kam, min mbaawataa min ala metuki dow ko min ngi'i e gite amin e ko min nani e noppi amin.”</verse><verse id="21">Mawɓe ardiiɓe diina e mawɓe yimɓe ɓeydi wagginki Biiturus e Yahaya. Gaɗa maajum ɓe njoofiɓe, ɓe keɓaayi laawol no ɓe torrirtaɓe ngam yimɓe fuu e manta Allah dow fii kayɗiniiɗum ɗum ɓe ngaɗi.</verse><verse id="22">Neɗɗo jamɗitinaaɗo on o ɓurii duuɓi 40.</verse><verse id="23">Nde Biiturus e Yahaya njoofaa ɓe co''ii to bandiraaɓe maɓɓe tokkuɓe Yeesu ɓe ɗiiwitaniɓe fuu ko mawɓe ardiiɓe diina e mawɓe mbi'iɓe.</verse><verse id="24">Nde tokkuɓe Yeesu ɓen nani non, ɓe fuu ɓe ummii ɓe ngaɗi do'aare e ɓernde wo'oyre, ɓe mbi'i, “Yaa Joomiraawo, taguɗo dow e ley e maayo e ko woni nder maajum fuu,</verse><verse id="25">an meti e honduko maama amin Dawda maccuɗo maaɗa nder Ruuhu Allah o wi'i,
‘Ngam ɗume yimɓe naa' Yahuudanko'en mettini ɓerɗe maɓɓe naa' seɗɗa?
Ngam ɗume yimɓe nyumi nyumooji meere?</verse><verse id="26">Laamiiɓe duuniyaaru ciryake hawre,
ardiiɓe kawritii
ngam ɓe kona Joomiraawo e Almasiihu maako.’</verse><verse id="27">Raa boo, nder gariiri ndi'i Hirudus e Bilaatus e yimɓe Israa'iila e goɗɗi leƴƴi ɓe kawtii ko'e maɓɓe ɓe nganyii Yeesu, maccuɗo maaɗa ceniiɗo mo cuɓuɗaa,</verse><verse id="28">ngam fuu ko ɓe kuwi daga arande e bawɗe maaɗa a siryakeno non ɗum waarata.</verse><verse id="29">Jooni Joomiraawo, a nanii boliiɗe maɓɓe kalluɗe, hokku maccuɓe maaɗa sembe wa'ajinki boliiɗe maaɗa kulol walaa,</verse><verse id="30">hollu bawɗe maaɗa, yamɗitin nyawɓe, waɗu alaamaaji e kuuɗe kayɗiniiɗe nder inde Yeesu maccuɗo maaɗa ceniiɗo.”</verse><verse id="31">Nde ɓe njottini do'aare wuro ngo ɓe kawriti dimbii. Ɓe fuu ɓe keewi Ruuhu Allah, ɓe nga'ajini Wolde Allah kulol walaa.</verse><verse id="32">Fuu kooliiɓe Yeesu ɓerɗe maɓɓe e hakkiilo maɓɓe warti go'o. Walaa bi'oowo kanum jeyi ko woodi, e ɓe cenda koo ɗume ɗum ɓe ngoodi.</verse><verse id="33">Lilaaɓe ɓen nder bawɗe ɓe ngaɗi ka wa'ajinki ummaaki Yeesu Joomiraawo daga mayde. Koo moye maɓɓe e wondi e barka Allah mawɗum.</verse><verse id="34">Walaa koo moye nder maɓɓe dulluɗo goɗɗum, ngam gooduɓe gese e gure fuu cooriiɗe kokkii lilaaɓe ceede ɗen ngam ɓe kokka koo moye mo walanaa nder maɓɓe.</verse><verse id="35">Walaa koo moye nder maɓɓe dulluɗo goɗɗum, ngam gooduɓe gese e gure fuu cooriiɗe kokkii lilaaɓe ceede ɗen ngam ɓe kokka koo moye mo walanaa nder maɓɓe.</verse><verse id="36">E woodi goɗɗo Leewiyankeejo, neɗɗo leydi Sayiifurus bi'eteeɗo Yusufu, mo lilaaɓe noddirta Barnaba (ma'ana inde maako woni cembiɗinoowo ɓerɗe),</verse><verse id="37">o soori ngesa maako, o hokki lilaaɓe ceede ɗen.</verse></chapter><chapter id="5"><verse id="1">Ammaa e woodi goɗɗo bi'eteeɗo Hanaaniya e debbo maako Safiiratu. Kanko maa o soori ngesa maako.</verse><verse id="2">O sendi ceede ɗen e andal debbo maako. O suuɗi goɗɗe o yaari koriiɗe o hokki lilaaɓe.</verse><verse id="3">Biiturus wi'imo, “Hanaaniya, ngam ɗume aluɗaa Ceyɗan natti ɓernde maaɗa haa pewanɗaa Ruuhu Allah, cuuɗuɗaa goɗɗe ceede nder ceede ngesa kan?</verse><verse id="4">Ko cooruɗaa ɗum, naa' um ɗum maaɗa? Nde cooruɗaaɗum naa' an jeyi ceede ɗen? Ko waɗi ngaɗuɗaa non? Naa' yimɓe pewanɗaa, ammaa Allah pewanɗaa.”</verse><verse id="5">Nde Hanaaniya nani boliiɗe ɗen, o yani o maayi. Kulol mangol nangi nanɓe habaru ɗum fuu.</verse><verse id="6">Woɓɓe kaye'en ummii, taari ɓandu maako e gude, koccimo, mburtinimo yaasi, uwoyimo.</verse><verse id="7">Gaɗa awaaji tati sey raa debbo maako wari nattoyi. O andaa ko waɗi.</verse><verse id="8">Biiturus wi'imo, “Wi'am, ɗe'e ceede kanje tan cooruɗon ngesa mooɗon?”
O wi'i, “Ee, ɗum non min coorika.”</verse><verse id="9">Nden Biiturus wi'imo, “Ngam ɗume kawtuɗon hoore ngam foonduki Ruuhu Joomiraawo? Raa, uwoyɓe gorko maaɗa ɗon ngara, jooni ɓe koccete an maa!”</verse><verse id="10">Ɗon e ɗon kanko maa o yani haade koyɗe Biiturus, o maayi. Kaye'en ɓen natti tawi o mayɗo, ɓe koccimo ɓe mburtinimo, ɓe uwoyimo haade gorko maako.</verse><verse id="11">Kulol mangol nangi kawtal tokkuɓe Yeesu e nanɓe habaru ɗum fuu.</verse><verse id="12">Lilaaɓe ngaɗi alaamaaji e kuuɗe kayɗiniiɗe ɗuɗɗe nder yimɓe. Kooliiɓe Yeesu fuu e kawrita nder Rumpaaru Suleymaanu mawndu nder nyumo go'o.</verse><verse id="13">Koo moye mo walaa nder kawtal maɓɓe e hula nattukiɓe, koo nde koo moye e hokkaɓe mangu naa' seɗɗa.</verse><verse id="14">Fuu e non koo ndeye yimɓe ɗuɗɓe, worɓe e rewɓe, e ɓeydoo nder tokkuɓe Yeesu,</verse><verse id="15">haa ɗum warti yimɓe e koccoya nyawɓe, e ɓe mburtinoyaɓe dow ɗate, e ɓe pukkinaɓe dow leece e daage, ngam to Biiturus warii koo ɗowdi maako maa tan meema woɓɓe maɓɓe.</verse></chapter><chapter id="6"><verse id="1">Nder balɗe ɗen, tokkuɓe Yeesu e ɓeyda ɗuɗki. Sey Yahuudanko'en metooɓe Helenankoore metitani Yahuudanko'en metooɓe Ibraaniyankoore, ngam rewɓe maɓɓe ɓe worɓe mu''en maayi kokkataake ko haani kokkee nder nyamndu ndu ɗum woowi yeeduki koo ndeye nyalnde.</verse><verse id="2">Sey lilaaɓe sappo e ɗiɗo noddi kawtal tokkuɓe Yeesu fuu, ɓe mbi'i, “Minon, ɗum haanaayi min ala wa'ajinki Wolde Allah ngam senduki nyamndu.</verse><verse id="3">Ngam non, bandiraaɓe, cuɓee worɓe njoweeɗiɗo nder mooɗon ɓe ɗum hoolii keewuɓe Ruuhu Allah, gooduɓe faamu ngam min kokkaɓe kuugal ngal.</verse><verse id="4">Ammaa minon, min ngaɗay ka waɗuki do'aare e min ekkitina Wolde Allah.”</verse><verse id="5">Haala kan boo welii kawtal tokkuɓe Yeesu fuu. Nden ɓe cuɓi Istifaanus, neɗɗo kooliiɗo Joomiraawo, keewuɗo Ruuhu Allah, kanko e Filibus e Burokoras e Nikano e Timon e Barmenas e Nikolas ƴiwoyɗo Antaakiya, nattuɗo diina Yahuudanko'en kanko naa' o Yahuudankeejo.</verse><verse id="6">Ɓe ngaddiɓe yeeso lilaaɓe. Sey lilaaɓe ɓen njowaniɓe juuɗe, ngaɗaniɓe do'aare.</verse><verse id="7">Wolde Allah boo ɓeydi sankitaaki. Tokkuɓe Yeesu e ɓeyda ɗuuɗuki nder gariiri Urucaliima, haa ardiiɓe diina ɗuɗɓe tokki Yeesu.</verse><verse id="8">Allah barkiɗini Istifaanus hokkimo bawɗe waɗuki kuuɗe mawɗe kayɗiniiɗe e alaamaaji nder yimɓe.</verse><verse id="9">Ammaa e woodi woɓɓe nder suudu do'aare bi'eteendu Suudu Rimɗinaaɓe, e woɓɓe ƴiwoyɓe gariiri Saayirin e gariiri Alijandiiriya e leydi Kiliikiya e leydi Aasiya, ɓe ummaniimo e ɓe ngeddootira e maako.</verse><verse id="10">Ammaa ɓe ndulli no ɓe njaalortoomo ngam e mo metira faamu e Ruuhu Allah.</verse><verse id="11">Sey ɓe kokki woɓɓe ceede e suuɗe ngam ɓe mbi'a ɓe nanii e mo huɗa Muusa e Allah.</verse><verse id="12">Non ɓe umminiri ɓerɗe yimɓe e mawɓe e moodiɓɓe Attawra. Sey ɓe nangi Istifaanus, ɓe njaarimo yeeso Kawtal Mawɓe,</verse><verse id="13">ɓe ngaddi ceydu'en fewre. Ceydu'en ɓen mbi'i, “Koo ndeye neɗɗo o'o e meta kalluka dow Wuro Ceniingo e Attawra.</verse><verse id="14">Min nanii e mo wi'a Yeesu Najarankeejo sankitay Wuro Ceniingo, o waylitay ndonuuji ɗi Muusa hokki'en.”</verse><verse id="15">Sey fuu jooɗiiɓe nder kawtal ngal cutii Istifaanus, ɓe ngi'i yeeso maako wartii bo yeeso malaa'ikaajo.</verse></chapter><chapter id="7"><verse id="1">Nden Mawɗo Mawɓe Ardiiɓe Diina ƴami Istifaanus wi'i, “Ko ɓe mbi'i dow maaɗa ɗum goonga?”</verse><verse id="2">Sey Istifaanus wi'i, “Bandiraaɓe am e danyooɓe am, nanee ko mbi'aymi! Allah Joomu Mangu wanganii maama meeɗen Ibraahim carel ko o wonnoo leydi Mesofotaamiya, ko o jooɗoo leydi Haran.</verse><verse id="3">Allah wi'imo, ‘Wurta leydi maaɗa e yimɓe maaɗa, njahaa leydi ndi kollaymaami.’</verse><verse id="4">Nden Ibraahim wurtii leydi Kaldiya, o yahi o jooɗii nder leydi Haran. Gaɗa mayde nyaako maako, Allah umminimo ɗonmaa yaarimo nder leydi ndi njooɗiiɗon jooni.</verse><verse id="5">Allah hokkaayimo ndonu leydi ndin koo yaaɓande wo'oyre, ammaa o waɗaniimo alkawal hokkukimondi, ndi warta ndi maako, kanko e ɓiɓɓe maako, koo nde o walaa ɓiɗɗo e carel ngel.</verse><verse id="6">Ɗu'um woni ko Allah wi'imo, ‘Ɓiɓɓe ɓiɓɓeeji maaɗa njahay leydi woɓɓe. Yimɓe leydi ndin ngartiraɓe maccuɓe, ɓe torraɓe duuɓi 400.</verse><verse id="7">Ammaa mi torray ɓen ɗon yimɓe gartirɓe Ɓiɓɓe ɓiɓɓeeji maaɗa maccuɓe. Gaɗa maajum ɓe mburtoto leydi ndin ɓe mawninayam nder leydi ndi'i.’</verse><verse id="8">Nden Allah waɗani Ibraahim alkawal. Naaduki woni ko hollata o jaɓii alkawal ngal. Nde Ibraahim danyi Iciyaaku, gaɗa balɗe joweetati o naadimo. Non Iciyaaku maa naadi Yaakubu. Yaakubu maa naadi ɓiɓɓe muuɗum sappo e ɗiɗo, kamɓe ngoni maama'en meeɗen.</verse><verse id="9">“Maama'en meeɗen nani lawliiru Isufu, ɓe coorimo o warti maccuɗo nder leydi Masar. Ammaa Allah e wondi e maako,</verse><verse id="10">hisnimo daga torraaji fuu, hokkimo faamu haa Fir'awna laamiiɗo Masar andi ka maako. Fir'awna wartirimo mawɗo nder leydi Masar haa dow wuro muuɗum fuu.</verse><verse id="11">Sey weelo kallungo waɗi nder leydi Masar e leydi Kan'aana fuu. Ngo torri yimɓe haa maama'en meeɗen ndulli ko nyaamata.</verse><verse id="12">Nde Yaakubu nani e woodi nyamndu nder leydi Masar, o lili maama'en meeɗen ton. Arande ɓe njahi ɓe ngarti, sey ɓe co''ii kadin.</verse><verse id="13">E yaadu maɓɓe ɗiɗawru, Isufu holliɓe o sakiraawo maɓɓe. Fir'awna boo andi bandiraaɓe Isufu.</verse><verse id="14">Nden Isufu liliɓe ɓe ngaddoya nyaako maako Yaakubu e wuro muuɗum fuu. Ɗuɗki maɓɓe waɗii yimɓe 75.</verse><verse id="15">Sey Yaakubu yahi leydi Masar. O maayi ton, kanko e maama'en meeɗen.</verse><verse id="16">Ɓe njaaraa Ceekem, ɓe uwaa ton nder yenaande nde Ibraahim soodunoo to ɓiɓɓe Hamor e ajurfaari.</verse><verse id="17">“Nde alkawal ngal Allah waɗani Ibraahim ɓadii heewuki, yimɓe Ibraaniyanko'en ɗuuɗi nder leydi Masar.</verse><verse id="18">E carel ngel goɗɗo warti laamiiɗo leydi Masar mo andaa Isufu.</verse><verse id="19">Laamiiɗo on hallani lenyol meeɗen, o torri maama'en meeɗen o dooliɓe ɓe kubina ɓikkoy maɓɓe ngam koy maaya.</verse><verse id="20">Nder carel ngel Muusa danyaa, o ɓingel bongel naa' seɗɗa. Ngel reenaa nder wuro nyaako maagel lebbi tati.</verse><verse id="21">Nde ngel hubinaa, ɓii Fir'awna debbo hoccingel, wartiringel ɓingel muuɗum.</verse><verse id="22">Sey ɗum jangini Muusa on andal Masaranko'en fuu, o warti bawɗo haala e kuuɗe.</verse><verse id="23">“Nde Muusa waɗi duuɓi 40, o yahi to lenyol maako, ɓiɓɓe Israa'iila ngam o yi'a no ɓe ngontindiri.</verse><verse id="24">Nde o yi'i goɗɗo Masarankeejo e torra goɗɗo Israa'iilankeejo, o walli Israa'iilankeejo torreteeɗo on, o fiyi Masarankeejo on, o warimo.</verse><verse id="25">O nyumi bandiraaɓe maako anditay Allah huutiraymo ngam hisnaɓe daga jungo Masaranko'en, ammaa ɓe anditaayi.</verse><verse id="26">Nde fini o tawi Israa'iilanko'en ɗiɗo e kaɓa. O yiɗii o siryootiraɓe, o wi'iɓe, ‘Higooɓe am, onon on bandiraaɓe! Ngam ɗume kallanton ko'e mooɗon?’</verse><verse id="27">Ammaa torrayɗo go'oto on turtii Muusa wuttudu, wi'imo, ‘Moye wartirmaa ardiiɗo e kiitotooɗo dow amin?</verse><verse id="28">Min maa, a yiɗi mbaraayam no mbarduɗaa Masarankeejo keenya?’</verse><verse id="29">Nde Muusa nani non doggi yahi leydi Midiyan. Ton o danyanaa ɓiɓɓe worɓe ɗiɗo.</verse><verse id="30">“Gaɗa o waɗii duuɓi 40 ton, malaa'ikaajo wanganimo nder ɗemngal hiite dow leggel nder ladde, haade Hocceere Sinay.</verse><verse id="31">Nde Muusa yi'i non ɗum hayɗiniimo, e mo ɓattoo ngam o raara, sey o nani hononde Joomiraawo wi'ii,</verse><verse id="32">‘Min woni Allah maama'en maaɗa, Allah Ibraahim e Iciyaaku e Yaakubu.’ Muusa darii e diwna, huli raaruki.</verse><verse id="33">Joomiraawo wi'imo, ‘Ittu paɗe maaɗa, ngam wigeere to ndariɗaa nde ceniinde.</verse><verse id="34">Mi yi'ii torra yimɓe am wonɓe leydi Masar, mi nanii bojji maɓɓe. Jooni mi jippoyake ngam hisnukiɓe. War mi lilmaa leydi Masar.’</verse><verse id="35">“Muusa mo ɓiɓɓe Israa'iila nganyunoo mbi'i, ‘Moye wartirmaa ardiiɗo e kiitotooɗo dow amin?’ Kanko woni mo Allah liloyi, wartirimo ardiiɗo e joofayɗoɓe daga maccungaaku e ballal malaa'ikaajo wangannooɗomo nder leggel ngel hiite.</verse><verse id="36">Kanko ardiiɓe, ɓe mburtii leydi Masar. O waɗii kuuɗe kayɗiniiɗe e alaamaaji nder leydi Masar e nder Maayo Woɗewo e nder ladde jornde duuɓi 40.</verse><verse id="37">Muusa on kanko woni biiɗo ɓiɓɓe Israa'iila, ‘Allah lildoyay'on annabiijo bo am, daga nder bandiraaɓe mooɗon.’</verse><verse id="38">Muusa on e mo nder kawtal maama'en meeɗen nder ladde, e mo wondi e malaa'ikaajo metanɗomo dow Hocceere Sinay. Kanko Allah hokki habaru wolde kokkaynde yonki ngam o waddana'en.</verse><verse id="39">“Ammaa maama'en meeɗen njaɓaayi tokkuki ko o wi'i. Ɓe calaniimo, ɓerɗe maɓɓe co''ii Masar.</verse><verse id="40">Ɓe mbi'i Haruuna, ‘Waɗan'en allaaji ardotooɗi'en, ngam en andaa ko heɓi Muusa burtinoyɗo'en leydi Masar.’</verse></chapter><chapter id="8"><verse id="1">Caawulu boo jaɓii ɗum wari Istifaanus.
Daga nyalnde nden, torra mawka warani kawtal tokkuɓe Yeesu wonɓe Urucaliima. Ɓe fuu ɓe cankitii nder leyɗe Yahuudiya e Samaariya, sey lilaaɓe tan korii nder Urucaliima.</verse><verse id="2">Woɓɓe kulooɓe Allah uwi Istifaanus, ɓe mboyani mayde maako bojji nawɗi.</verse><verse id="3">Ammaa Caawulu ummanii kawtal tokkuɓe Yeesu, waɗi ka sankutukiɓe. E mo natta wuro‑wuro, e mo nanga tokkuɓe Yeesu worɓe e rewɓe, e mo dasaɓe, e mo maɓɓaɓe nder suudu cural.</verse><verse id="4">Nden cankitaaɓe ngaɗi ka yiilaaki e nga'ajina Habaru Belɗum.</verse><verse id="5">Filibus boo yahi wondi gariiri nder leydi Samaariya, e mo wa'ajinanaɓe habaru Almasiihu.</verse><verse id="6">Nde yimɓe fuu nani, ngi'i alaamaaji kayɗiniiɗi ɗi Filibus waɗi, ɓe co''i hakkiilo maɓɓe dow ko o wi'i.</verse><verse id="7">Ngam yimɓe ɗuɗɓe mburtinanaama ginni e ɗi ngulla sembee, nden jaraaɓe e laƴooɓe ɗuɗɓe njamɗitinaa.</verse><verse id="8">Ngam non ɗum nani welwelo ɗuɗngo nder gariiri ndin.</verse><verse id="9">Nder gariiri ndin boo e woodi goɗɗo neɗɗo bi'eteeɗo Siiman, o darnoowo. E mo hayɗina Samaariyanko'en naa' seɗɗa e kuuɗe maako, e mo wi'a hoore maako o mawɗo.</verse><verse id="10">Yimɓe fuu daga mawɓe haa sukaaɓe njaɓii ko o wi'ata, e ɓe mbi'a, “Neɗɗo o'o e woodi bawɗe Allah bi'eteeɗe Bawɗe Mawɗe.”</verse><verse id="11">Ɓe tokkumo ngam o neeɓii e mo hayɗinaɓe e sihiriiji maako.</verse><verse id="12">Ammaa nde ɓe njaɓi Habaru Belɗum ɗum Filibus wa'ajinantaɓe dow Laamu Allah e inde Yeesu Almasiihu, worɓe e rewɓe fuu ngaɗanaa baptisma.</verse><verse id="13">Haa Siiman maa e hoore muuɗum tokki Yeesu. Gaɗa o waɗanaama baptisma, o tokki Filibus haade, o hayɗinii nde o yi'i alaamaaji e kuuɗe kayɗiniiɗe mawɗe ɗe Filibus waɗi.</verse><verse id="14">Nde lilaaɓe wonɓe Urucaliima nani Samaariyanko'en njaɓii Wolde Allah, sey ɓe lili Biiturus e Yahaya to maɓɓe.</verse><verse id="15">Nde ɓe njottii, ɓe torii Allah hokka Samaariyanko'en ɓen Ruuhu muuɗum,</verse><verse id="16">ngam ɓe ngaɗanaama baptisma nder inde Yeesu Joomiraawo tan, ammaa Ruuhu Allah jippoyaaki dow koo moye maɓɓe taw.</verse><verse id="17">Sey Biiturus e Yahaya njowi juuɗe mu''en dow maɓɓe, ɓe keɓi Ruuhu Allah.</verse><verse id="18">Nde Siiman yi'i yowuki juuɗe lilaaɓe dow tokkuɓe Yeesu e hokka Ruuhu Allah, o waddaniɓe ceede,</verse><verse id="19">o wi'i, “Kokkeeyam, min maa bawɗe ɗen, ngam mo njowanmi juuɗe fuu heɓa Ruuhu Allah.”</verse><verse id="20">Ammaa Biiturus wi'imo, “An e ceede maaɗa kalkidee, ngam a nyumii a waaway sooduki dokkal Allah e ceede!</verse><verse id="21">A walaa geɗal nder kuugal nga'al, ngam ɓernde maaɗa laaɓaayi yeeso Allah.</verse><verse id="22">Tuubu daga halleende maaɗa, tora Joomiraawo yaafanomaa nyumooji maaɗa kalluɗi.</verse><verse id="23">Ngam mi yi'ii a woodi ɓernde ɓaleere, halleende ɗuuɗaniima.”</verse><verse id="24">Siiman wi'imo, “Toraneeyam Joomiraawo, ngam to' ko mbiiɗaa heɓayam.”</verse><verse id="25">Gaɗa Biiturus e Yahaya tabbitinanii Samaariyanko'en dow Yeesu, ɓe nga'ajinaniɓe Wolde Joomiraawo. Nde e ɓe dow laawol hootuki Urucaliima, ɓe nga'ajini Habaru Belɗum nder ngarihoy Samaariya ɗuɗkoy.</verse><verse id="26">Sey goɗɗo malaa'ikaajo Joomiraawo wi'i Filibus, “Umma dillir fombina tokkaa ɗatal ƴiwoyngal Urucaliima yaaki Gaaja, ɗatal laddewal.”</verse><verse id="27">Sey Filibus ummii dilli. E mo dow laawol o hawri e goɗɗo neɗɗo leydi Itiyoofiya tappaaɗo. Neɗɗo on e woodi laamu mawɗum nder laamorde laamiiɗo debbo bi'eteeɗo Kandis. Kanko woni desoowo ceede laamiiɗo on. O yahuno Urucaliima ngam mawninki Joomiraawo.</verse><verse id="28">E mo hoota, e mo jooɗii nder keeke pucci, e mo janga deftere Annabi Icaaya.</verse><verse id="29">Ruuhu Allah wi'i Filibus, “Yahu, ɓaddoɗaa keeke pucci ɗum.”</verse><verse id="30">Sey Filibus doggi yahi to maako, nani e mo janga deftere Annabi Icaaya. Filibus ƴamimo, wi'i, “A faama ko njangataa boo?”</verse><verse id="31">Neɗɗo on wi'imo, “Noye paamiraymi nde walaa pamtinayɗoyam?” O torii Filibus natta jooɗodoo e maako.</verse><verse id="32">Raa aayaaje ɗe o jangata nder deftere nden:
“O fooɗaama bo mbaala kirsoyteenga.
No ɓii mbaala de''itirta to jungo taƴoowo leeɓe maaga,
non o de''itiri.</verse><verse id="33">Ɓe cemtinimo, ɓe ngaɗanaayimo kiita goonga.
Moye waawata hokkuki habaru ɓiɓɓe maako?
Ngam yonki maako ittaama daga nder duuniyaaru.”</verse><verse id="34">Itiyoofiyankeejo on wi'i Filibus, “Wi'am dow moye annabiijo o'o meti haala ka'a, dow hoore maako koo dow goɗɗo?”</verse><verse id="35">Sey Filibus fuɗɗi metankimo dow aayaaje ɗen, e wa'ajinanamo Habaru Belɗum dow Yeesu.</verse><verse id="36">E ɓe nder yaadu ɓe njottii to ndiyam woni. Sey neɗɗo on wi'i, “Raa ndiyam! Ko haɗata ɗum waɗanayam baptisma?”</verse><verse id="37">[Filibus wi'imo, “Taa hoolake Yeesu e ɓernde go'o, walaa ko haɗata ɗum waɗanmaa baptisma.”
Sey neɗɗo on wi'i, “Mi jaɓii Yeesu Almasiihu o Ɓii Allah.”]</verse><verse id="38">O wi'i ɗum darna keeke pucci ɗum. Ɓe fuu ɗiɗo ɓe njippii, ɓe natti nder ndiyam ɗam. Filibus waɗanimo baptisma.</verse><verse id="39">Nde ɓe mburtii ndiyam ɗam, sey Ruuhu Joomiraawo hocci Filibus. Neɗɗo on fuɗɗitaayi yi'ukimo, o nyamri yeeso e yaadu, e mo nana belɗum.</verse><verse id="40">Ammaa Filibus yi'i hoore muuɗum e gariiri Ajotus. Dow laawol o waɗi ka wa'ajinki Habaru Belɗum e koo ndiye gariiri haa o yottii Kaysaariya.</verse></chapter><chapter id="9"><verse id="1">Nder carel ngel boo, Caawulu e ɓeyda torruki tokkuɓe Yeesu, e mo yiɗi warkiɓe. Sey o yahi to Mawɗo Mawɓe Ardiiɓe Diina.</verse><verse id="2">O toriimo o windanamo ɗerewol ngol o hollata mawɓe cuuɗi do'aare gonɗi gariiri Dimasku, wiiki to o tawii tokkuɓe Laawol Yeesu ton, worɓe koo rewɓe, o nangaɓe, o haɓɓaɓe, o yaaraɓe gariiri Urucaliima.</verse><verse id="3">E mo dow laawol o ɓadake yottaaki gariiri Dimasku, o andaa o anditaa sey raa jayngol daga dow yeynaniimo filiimo.</verse><verse id="4">O yani e leydi, o nani hononde e wi'amo, “Caawulu, Caawulu, ngam ɗume torrataayam?”</verse><verse id="5">Caawulu wi'i, “Mawɗo, an ɗum moye?” Hononde nden wi'imo, “Min woni Yeesu mo torrataa.</verse><verse id="6">Umma nattu nder gariiri. Ɗum wi'ete ko haani ngaɗaa.”</verse><verse id="7">Higooɓe yaadu maako nanii hononde nden, ammaa ɓe ngi'aayi koo moye. Ɓe ndarii, ɓe ndulli ko ɓe mbi'ata.</verse><verse id="8">Caawulu ummii darii feeri gite muuɗum, ammaa yi'ataa. Nden o joganaa jungo, o nattinaa gariiri Dimasku.</verse><verse id="9">O waɗi balɗe tati e mo wumi, o yaraayi o nyaamaayi.</verse><verse id="10">E woodi goɗɗo tokkuɗo Yeesu nder gariiri ndin bi'eteeɗo Hanaaniya. Joomiraawo noddimo nder koyɗol, wi'imo, “Hanaaniya!” O wi'i, “Na'am, Joomiraawo.”</verse><verse id="11">Joomiraawo wi'imo, “Umma tokkaa laawol bi'eteengol Laawol Portiingol, njahaa wuro Yahuuda, ngeynaa goɗɗo bi'eteeɗo Caawulu ƴiwoyɗo gariiri Tarsus. Ngam e mo ɗon waɗa do'aare,</verse><verse id="12">haa maa nder koyɗol o yi'ii neɗɗo bi'eteeɗo Hanaaniya nattoyii, yowii juuɗe muuɗum dow maako ngam o wumta.”</verse><verse id="13">Ammaa Hanaaniya wi'imo, “Joomiraawo, mi nanii yimɓe ɗuɗɓe kokkii habaru neɗɗo on, e torraaji ɗuɗɗi ɗi o torri yimɓe maaɗa wonɓe Urucaliima.</verse><verse id="14">O wardii e ɗerewol ɗo'o daga to mawɓe ardiiɓe diina, ngam o nanga noddiraaɓe inde maaɗa fuu.”</verse><verse id="15">Ammaa Joomiraawo wi'imo, “Yahu ngaɗaa ko mbiimaami, ngam mi suɓiimo o huwanayam, o andina inde am yeeso yimɓe naa' Yahuudanko'en e laamiiɓe maɓɓe, e Israa'iilanko'en.</verse><verse id="16">Min e hoore am mi hollaymo doole o torree torraaji ɗuɗɗi ngam inde am.”</verse><verse id="17">Nden Hanaaniya yahi, natti wuro ngo Caawulu woni, yowi juuɗe muuɗum dow maako, wi'imo, “Bandiraawo am Caawulu, Yeesu Joomiraawo wanganɗoma dow laawol ngol ngarduɗaa, o liloyiiyam ngam mbumtaa, keɓaa Ruuhu Allah.”</verse><verse id="18">Ɗon e ɗon, goɗɗum bo koɓe mburtii nder gite Caawulu. O wumti, o ummii, o waɗanaa baptisma.</verse><verse id="19">Sey o nyaami nyamndu, o heɓi sembe. Daga ɗon o waali balɗe seɗɗa to tokkuɓe Yeesu wonɓe gariiri Dimasku ndin.</verse><verse id="20">Ɗon e ɗon Caawulu fuɗɗi wa'ajinki habaru Yeesu nder cuuɗi do'aare. O wi'i goonga Yeesu woni Ɓiɗɗo Allah.</verse><verse id="21">Ɗum hayɗinii nanɓemo fuu, ɓe mbi'i, “Naa' kanko woni torraynooɗo kooliiɓe Yeesu wonɓe nder gariiri Urucaliima? Naa' o waroyi ɗo'o ngam o haɓɓaɓe o yaaraɓe to mawɓe ardiiɓe diina?”</verse><verse id="22">Ammaa Caawulu ɓeydi sembuɗuki nder wa'ajinki, haa ɗum jiiɓi hakkiilooji Yahuudanko'en jooɗiiɓe Dimasku fuu, ngam ɓe keɓaayi ko ɓe mbi'imo nde o tabbitinaniɓe Yeesu woni Almasiihu.</verse><verse id="23">Sey gaɗa balɗe ɗuɗɗe, Yahuudanko'en ndarwi dabare no mbardata Caawulu.</verse><verse id="24">Caawulu boo anditi dabare maɓɓe. Jemma e nyalawma fuu e ɓe ndeena dammuɗe gariiri ngam ɓe keɓa no ɓe mbarirtamo.</verse><verse id="25">Ammaa higooɓe maako koccimo jemma, ngaɗimo nder sompoore, ɓe njippinirimo yolnde maadi piliindi gariiri ndin.</verse><verse id="26">Nde Caawulu warti Urucaliima o yiɗii nattuki tokkuɓe Yeesu, ammaa ɓe fuu ɓe kulimo, ɓe njaɓaayi o wartii tokkuɗo Yeesu e goonga.</verse><verse id="27">Ammaa Barnaba yaarimo to lilaaɓe, ɗiiwitiɓe no Caawulu yi'iri Joomiraawo e no Joomiraawo metiranimo dow laawol, e no o wa'ajiniri habaru Yeesu e gariiri Dimasku kulol walaa.</verse><verse id="28">Ngam non Caawulu jooɗodii e lilaaɓe, e mo yiilodoo e maɓɓe nder gariiri Urucaliima, e mo ekkitina habaru Joomiraawo e ɓernde go'o, kulol walaa.</verse><verse id="29">E mo wa'ajinana Yahuudanko'en metooɓe Helenankoore, e mo yeddootira e maɓɓe, ammaa kamɓe e ɓe ɗaɓɓita no ɓe mbardatamo.</verse><verse id="30">Nde tokkuɓe Yeesu nani habaru ɗum, ɓe njaari Caawulu gariiri Kaysaariya. Ɓe nattinimo komiwal ɓe co''imo Tarsus gariiri maako.</verse><verse id="31">Gaɗa maajum kawtal tokkuɓe Yeesu nder leyɗe Yahuudiya e Galiili e Samaariya fuu keɓi jonde jam. Ruuhu Allah walliɓe, ɓe cembiɗi, ɓe ɓeydi kulol Joomiraawo, ɓe ɗuuɗi.</verse><verse id="32">Too, nde Biiturus yiilii nder leydi ndin fuu, sey jippii to tokkuɓe Yeesu wonɓe gariiri Lidda.</verse><verse id="33">Ɗon o tawi goɗɗo nyawɗo bi'eteeɗo Iniyas mo ɓandu muuɗum fuu waatii. O waɗii duuɓi joweetati e mo fukkii.</verse><verse id="34">Biiturus wi'imo, “Iniyas, Yeesu Almasiihu yamɗitiniima! Umma taggu mbe''itaari maaɗa!” Ɗon e ɗon o ummii.</verse><verse id="35">Nde wonɓe gariiri Lidda e wonɓe leydi Caron fuu ngi'i ko waɗi, ɓe tuubi ɓe tokki Joomiraawo.</verse><verse id="36">Nder gariiri Joffa boo e woodi goɗɗo debbo tokkuɗo Yeesu bi'eteeɗo Tabiita. (Ma'ana Tabiita nder Helenankoore woni Dookas, waato lelwa.) E mo huwa kuuɗe boɗɗe, e mo walla ɓe ngalanaa.</verse><verse id="37">Nder balɗe ɗen o nyawi, o maayi. Ɓe lootimo, ɓe pukkinimo nder suudu dow.</verse><verse id="38">Gariiri Joffa woɗɗidaa e gariiri Lidda. Ngam maajum nde tokkuɓe Yeesu nani Biiturus e ton, ɓe lili worɓe ɗiɗo njahi toriimo o wara to maɓɓe jawɗum.</verse><verse id="39">Biiturus ummii, yaadi e maɓɓe. Nde o wari, ɓe ƴentinimo suudu dow. Rewɓe ɓe worɓe mu''en maayi fuu ɓaddiimo, ɓe ndarii e ɓe mboya, e ɓe kollamo toggooje e goɗɗe kolte ɗe Dookas nyootaniɓe ko o wondunoo e maɓɓe.</verse><verse id="40">Sey Biiturus wurtini yimɓe fuu nder suudu ndun, o diccii o waɗi do'aare. Gaɗa maajum o waylitii o raari ɓandu ndun, o wi'i, “Tabiita, umma!”
Sey Tabiita feeri gite muuɗum. Nde o yi'i Biiturus boo, o ummii o jooɗii.</verse><verse id="41">Sey Biiturus nangi jungo maako, umminimo. Gaɗa maajum o noddi rewɓe ɓe worɓe mu''en maayi e kooliiɓe Yeesu ɓen, o holliɓe Tabiita e foofa.</verse><verse id="42">Habaru ɗum nanaama nder gariiri Joffa fuu, haa ɗuɗɓe koolii Joomiraawo.</verse><verse id="43">Biiturus boo waɗii balɗe ɗuɗɗe e mo jooɗii nder gariiri Joffa to wuro piyoowo lare bi'eteeɗo Siiman.</verse></chapter><chapter id="10"><verse id="1">E woodi goɗɗo neɗɗo bi'eteeɗo Koneeliyus gonɗo gariiri Kaysaariya. O mawɗo nder kawtal sooji'en bi'eteengal ngal Itaaliya.</verse><verse id="2">O kuloowo Allah, kanko e wuro maako fuu. E mo walla Yahuudanko'en ɓe ngalanaa naa' seɗɗa, e mo toroo Allah koo ngele carel.</verse><verse id="3">Wonde nyalnde haade njamndi tati ndi nyalawma o yi'i wahayu. Nder wahayu ɗum o yi'i malaa'ikaajo burtaniiɗomo e njayri, wi'imo, “Koneeliyus!”</verse><verse id="4">O raari malaa'ikaajo on nder kulol, o wi'imo, “Na'am, Mawɗo?”
Malaa'ikaajo on wi'imo, “Allah nanii do'aaje maaɗa o yi'ii ko kokkataa ɓe ngalanaa.</verse><verse id="5">Jooni lilu woɓɓe njaha gariiri Joffa ɓe noddoya goɗɗo bi'eteeɗo Siiman Biiturus.</verse><verse id="6">E mo ɗon jooɗii e wuro Siiman piyoowo lare mo wuro muuɗum woni haade maayo.”</verse><verse id="7">Nde malaa'ikaajo on dilli, Koneeliyus noddi kuwanooɓemo ɗiɗo e soojiijo go'oto kuloowo Allah gonɗo ley maako.</verse><verse id="8">O ɗiiwitaniɓe ko malaa'ikaajo wi'imo fuu, o liliɓe ɓe njaha gariiri Joffa.</verse><verse id="9">Nde fini e ɓe dow laawol, caka nyalawma e ɓe haade gariiri Joffa, e carel ngel Biiturus ƴenti dow suudu ngam waɗuki do'aare.</verse><verse id="10">Sey weelo nangimo, o wi'i ɗum defanamo nyamndu. E ɗum nder siryanaakimo nyamndu, sey o yi'i wahayu.</verse><verse id="11">O yi'i dow e maɓɓitii, goɗɗum nanduɗum e wudere mawnde e ɗum jippiniroyee guttulli maajum nayi.</verse><verse id="12">Nder maajum boo e woodi marle feere‑feere ɗe koyɗe nayi, e dasotooɗe, e colli.</verse><verse id="13">Sey o nani wonde hononde e wi'amo, “Biiturus, umma, nangu, kirsaa, nyaamaa!”</verse><verse id="14">Ammaa Biiturus nootii wi'i, “Aa'a, Joomiraawo! Mi meeɗaayi nyaamuki ko harminii koo ko laaɓaayi.”</verse><verse id="15">Hononde nden ɓeydi wi'ukimo, “Taa' harmin ko Allah laaɓini.”</verse><verse id="16">Ɗum waɗi non nde tati. Nden ko o yi'i ɗum so''aa yaaki dow.</verse><verse id="17">Biiturus e nder nyumuki dow ma'ana wahayu ɗum o yi'i. E carel ngel, worɓe ɓe Koneeliyus liloyi e ngeyna wuro Siiman. Ɓe ngari, ɓe ndarii e dammugal.</verse><verse id="18">Ɓe cilminii, ɓe ƴami, ɓe mbi'i koo ɗo'o Siiman bi'eteeɗo Biiturus woni.</verse><verse id="19">Biiturus e nder nyumuki dow ko o yi'i, sey Ruuhu Allah wi'imo, “Raa yimɓe tato e ɗaɓɓutumaa.</verse><verse id="20">Umma jippa, njaadaa e maɓɓe. Taa' hulu, ngam min liloyiɓe.”</verse><verse id="21">Biiturus jippii, wi'i liloyaaɓe ɓen, “Min woni mo ɗaɓɓitoton. Ɗume waddi'on?”</verse><verse id="22">Ɓe mbi'imo, “Koneeliyus mawɗo sooji'en liloyimin. O aadiliijo, kuloowo Allah, mo lenyol Yahuudanko'en fuu manata. Malaa'ikaajo ceniiɗo wanganiimo wi'iimo o noddumaa ngaraa wuro maako, ngam o nana ko mbi'ataamo.”</verse><verse id="23">Sey Biiturus jaɓɓiiɓe, hokkiɓe to ɓe mbaalata nder wuro ngon.
Nde fini, o ummii o dillidi e maɓɓe. Woɓɓe nder tokkuɓe Yeesu wonɓe Joffa tokkiɓe.</verse><verse id="24">Nde finti ɓe njottii gariiri Kaysaariya. Nden maa Koneeliyus e kammoo garol maɓɓe, o hawriti bandiraaɓe maako e higooɓe maako e ɓe keɗiiɓe.</verse><verse id="25">E nattuki Biiturus wuro ngon, Koneeliyus jaɓɓiimo, diccii yeeso maako mawninimo.</verse><verse id="26">Ammaa Biiturus umminimo, wi'i, “Umma. Min mi neɗɗo tan.”</verse><verse id="27">Biiturus e medda e maako, haa ɓe natti nder wuro, ɓe tawi yimɓe ɗuɗɓe e kawriti.</verse><verse id="28">Sey Biiturus wi'iɓe, “Onon e ko'e mooɗon on andi diina amin haɗii Yahuudankeejo hawtuki hoore e goɗɗo naa' Yahuudankeejo koo nattuki wuro maako. Ammaa Allah holliiyam to' mi wi'a koo moye no karminiiɗo koo laaɓaa.</verse><verse id="29">Ngam non nde lilonoyɗonyam, mi warii mi salaaki. Jooni e mi yiɗi nanuki ko noddanɗonyam.”</verse><verse id="30">Sey Koneeliyus wi'imo, “Balɗe nayi ƴaɓɓiiɗe e mi waɗa do'aare nder wuro am njamndi tati bo jooni. Sey raa, neɗɗo mo kolte ɗelkitotooɗe warii, o darii yeeso am.</verse></chapter><chapter id="11"><verse id="1">Lilaaɓe e tokkuɓe Yeesu wonɓe leydi Yahuudiya fuu ɓe nanii habaru yimɓe naa' Yahuudanko'en njaɓii Wolde Allah.</verse><verse id="2">Nde Biiturus yahi Urucaliima, Yahuudanko'en kooliiɓe Yeesu dariiɓe dow ndonu mu''en ngu naaduki ɓe mbi'i ko o waɗi ɗum wooɗaa,</verse><verse id="3">e ɓe mbi'a, “Ngam ɗume nattuɗaa nder wuro yimɓe ɓe naadaaka, haa a nyamdii e maɓɓe?”</verse><verse id="4">Biiturus ɗiiwitaniɓe no koo ɗume fuɗɗiri, o wi'iɓe,</verse><verse id="5">“Ko ngonnoomi nder gariiri Joffa e mi waɗa do'aare, mi yi'ii wahayu. Nder wahayu ɗum mi yi'ii goɗɗum e jippoyoo daga dow. E ɗum nandi e wudere mawnde kaɓɓaande e guttulli nayi. Ɗum ƴiwoyi daga dow e ɗum jippinoyee to am.</verse><verse id="6">Nde ndaarumi nder maajum, sey ngiimi marle ɗe koyɗe nayi e diiwe ladde e dasotooɗe e colli nder mayre.</verse><verse id="7">Sey nanmi hononde e wi'ayam, ‘Biiturus, umma, nangu, kirsaa, nyaamaa!’</verse><verse id="8">Mbi'umi, ‘Aa'a, Joomiraawo! Mi meeɗaayi nyaamuki ko harminii koo ko laaɓaayi.’</verse><verse id="9">Hononde nden fuɗɗiti wi'iyam, ‘Taa' harmin ko Allah laaɓini.’</verse><verse id="10">Ɗum waɗi non nde tati. Gaɗa non ɗum fuu ɗum so''aa dow.</verse><verse id="11">E carel ngel, worɓe tato liloyaaɓe to am daga Kaysaariya njottii wuro to ngonmi.</verse><verse id="12">Ruuhu Allah wi'iyam mi yaada e maɓɓe to' mi waɗa seko. Ɓe'e tokkuɓe Yeesu joweego'o njaadi e am, min nattidi wuro Koneeliyus.</verse><verse id="13">O wi'imin no o yi'iri malaa'ikaajo garɗo wuro maako wi'imo, ‘Lilu goɗɗo gariiri Joffa, noddaa goɗɗo bi'eteeɗo Siiman Biiturus.</verse><verse id="14">O wi'ete no keɓrataa kisndam, an e wuro maaɗa fuu.’</verse><verse id="15">Nde puɗɗumi metuki, sey Ruuhu Allah jippii dow maɓɓe non no ɗum jipporii dow meeɗen arande.</verse><verse id="16">Sey ciftormi ko Joomiraawo wi'unoo wi'uki, ‘Yahaya waɗanii yimɓe baptisma e ndiyam, ammaa onon, Allah waɗiranay'on baptisma e Ruuhu muuɗum.’</verse><verse id="17">To Allah hokkiiɓe dokkal ngal o hokki'en nde kooliiɗen Yeesu Almasiihu Joomiraawo, too, min mi moye kaɗaymi ko Allah yiɗi waɗuki?”</verse><verse id="18">Nde ɓe nani ko o wi'i, ɓe nde''iti, ɓe manti Allah, ɓe mbi'i, “Allah waɗanii yimɓe naa' Yahuudanko'en laawol tuubuki ngam ɓe kisa ɓe keɓa yonki ki re'ataa.”</verse><verse id="19">Woɓɓe tokkuɓe Yeesu cankitaama ngam torraaji ɗi ɓe torraa gaɗa ɗum warii Istifaanus. Woɓɓe njahi Finiikiya, woɓɓe njahi Sayiifurus, woɓɓe boo njahi Antaakiya. E ɓe nga'ajina nder Yahuudanko'en tan.</verse><verse id="20">Ammaa woɓɓe nder maɓɓe ƴiwoyɓe Sayiifurus e Saayirin natti gariiri Antaakiya, e ɓe nga'ajina Habaru Belɗum ɗum Yeesu Joomiraawo nder yimɓe naa' Yahuudanko'en.</verse><verse id="21">Joomiraawo boo e wondi e maɓɓe; yimɓe ɗuɗɓe tuubi ngaylitii to Joomiraawo.</verse><verse id="22">Kawtal tokkuɓe Yeesu wonɓe Urucaliima boo nanii habaru ko waɗi ton Antaakiya, sey ɓe lili Barnaba to maɓɓe.</verse><verse id="23">Nde Barnaba wari yi'i no Allah barkiɗiniri yimɓe naa' Yahuudanko'en tokkuɓe Yeesu, o nani belɗum, o sembiɗiniɓe ɓe ndaroo dow ko ɓe koolii, ɓe tokka Joomiraawo e ɓernde go'o.</verse><verse id="24">Ngam Barnaba o neɗɗo mo ngikku boɗɗum, kewɗo Ruuhu Allah kooliiɗo Joomiraawo. Sey yimɓe ɗuɗɓe tuubi tokki Joomiraawo.</verse><verse id="25">Gaɗa non, Barnaba yahi gariiri Tarsus ngam ɗaɓɓutuki Caawulu.</verse></chapter><chapter id="12"><verse id="1">Nder carel ngel, Hirudus laamiiɗo fuɗɗi torruki woɓɓe nder tokkuɓe Yeesu.</verse><verse id="2">O nangi Yaakubu minyiraawo Yahaya, o waɗi ɗum wardimo kaafahi.</verse><verse id="3">Nde o yi'i ko o waɗi welii Yahuudanko'en, o nangi Biiturus. Nanguki kin boo wari dey‑dey e carel Humto Buroodi Ɗum Walaa Ƴuufinirɗum.</verse><verse id="4">Gaɗa o nangiimo, o maɓɓimo nder suudu cural, o waɗi moɓɗe sooji'en nayi ɗe sooji'en nayo‑nayo ɓe ndeenamo. E mo yiɗi waddukimo yeeso yimɓe gaɗa humto ngon o waɗanamo kiita.</verse><verse id="5">Biiturus maɓɓaa nder suudu cural, ammaa kawtal tokkuɓe Yeesu ngaɗi ka waɗankimo do'aare.</verse><verse id="6">Nder jemmaare nde Hirudus nyumi wurtinki Biiturus, waɗanamo ko yiɗi to weeti, Biiturus e ɗaanii hakkunde sooji'en ɗiɗo, e mo haɓɓorii ɓoggi njamndi. Reenooɓe boo e ndeeni dammuɗe suudu cural ndun.</verse><verse id="7">Ɗon e ɗon malaa'ikaajo Joomiraawo wanganimo, jayngol yeynii nder suudu ndun fuu. O dimbi Biiturus, o findinimo, o wi'i, “Yawnu, umma!” Sey ɓoggi njamndi ɗiɗum haɓɓiri juuɗe maako taƴi, ɗi njani.</verse><verse id="8">Malaa'ikaajo on wi'imo, “Taada taadorde maaɗa, faɗa paɗe maaɗa.” Nde Biiturus waɗi non, malaa'ikaajo on wi'imo, “Waana cuddaari maaɗa, tokkam.”</verse><verse id="9">Biiturus wurtii, tokkimo. O andaa ko malaa'ikaajo on waɗata ɗum goonga; o kammi ɗum wahayu.</verse><verse id="10">Nde ɓe ƴaɓɓii reenooɓe arande'en e cakitiiɓe, ɓe ngari dammugal njamndi daarayngal gariiri. Ngal maɓɓitii e hoore maagal yeeso maɓɓe, sey ɓe mburtii, ɓe nangi laawol. E ɓe njaha, sey ɗon e ɗon malaa'ikaajo on majjitanimo.</verse><verse id="11">Nden hakkiilo Biiturus warti, o wi'i, “Jooni mi tabbitinii Joomiraawo liloyii malaa'ikaajo muuɗum ngam hisnayam daga jungo Hirudus e nyumooji Yahuudanko'en kalluɗi.”</verse><verse id="12">Nde o anditi non, o yahi wuro Maryaama, maduujo Yahaya bi'eteeɗo Markus, ton to yimɓe ɗuɗɓe kawriti e ngaɗa do'aare.</verse><verse id="13">Nde Biiturus fiyi dammugal wuro ngon, korɗo bi'eteeɗo Rooda wari dammugal ngal ngam yi'a ɗum moye.</verse><verse id="14">Nde o anditi hononde Biiturus, o nani belɗum haa o yejjiti maɓɓitankimo dammugal. O haɓtii o so''ii nder, o wi'iɓe ɗum Biiturus darii yaasi dammugal.</verse><verse id="15">Ɓe mbi'imo, “A kaaŋaaɗo!” Ammaa o ɓeydi wi'uki ɗum Biiturus. Ɗonmaa ɓe mbi'imo, “Ɗum malaa'ikaajo maako.”</verse><verse id="16">Ammaa Biiturus darii e fiya dammugal. Nde ɓe maɓɓitanimo ɓe ngi'imo, ɗum hayɗiniiɓe naa' seɗɗa.</verse><verse id="17">O ƴeftaniɓe jungo ngam ɓe nde''ita, o wi'iɓe no Joomiraawo wurtinirimo nder suudu cural, o wi'i, “Kokkee Yaakubu habaru ɗu'um, e tokkuɓe Yeesu horiiɓe fuu.” Gaɗa maajum o wurtii, o yahi wonde wigeere.</verse><verse id="18">Nde weeti, wembere mawnde nangi sooji'en ɓen ngam ɓe andaa to Biiturus woni.</verse><verse id="19">Nde Hirudus ɗaɓɓiti Biiturus heɓtaayimo, waɗi ɗum ƴama sooji'en reenooɓe ɓen ɗum waraɓe. Gaɗa maajum Hirudus ali leydi Yahuudiya, o yahi gariiri Kaysaariya, o neeɓi ton.</verse><verse id="20">Hirudus e monnana yimɓe gariije Taaya e Sidon. Sey yimɓe gariije ɗen kawriti njahi to maako. Ɓe arti narruki e mawɗo kuwanooɓe Hirudus bi'eteeɗo Bilastus. Nden ɓe njahi to Hirudus, ɓe torii jonde jam hakkunde maɓɓe, ngam nder leydi maako ɓe keɓata nyamndu.</verse><verse id="21">Nde nyalnde nde o resaniɓe wari, Hirudus ɓornii kolte laamu, jooɗii dow jooɗorgal laamu, o metaniɓe.</verse><verse id="22">Sey ɓe meti sembee, ɓe mbi'i, “Ɗu'um ɗum hononde allah, naa' ɗum hononde neɗɗo!”</verse><verse id="23">Ɗon e ɗon malaa'ikaajo Joomiraawo yoofonoyimo nyawu ngam o mawninaayi Allah. Gilƴi ngaɗi ka nyaamukimo haa o maayi.</verse><verse id="24">Ammaa haala Allah yahi yeeso, ɓeydi sankitaaki.</verse><verse id="25">Nde Barnaba e Caawulu keenyi kuugal mu''en nder Urucaliima, ɓe kootidi e Yahaya bi'eteeɗo Markus.</verse></chapter><chapter id="13"><verse id="1">Nder kawtal tokkuɓe Yeesu wonɓe gariiri Antaakiya e woodi annabo'en e ekkitinooɓe, kamɓe ngoni Barnaba e Saaminu bi'eteeɗo Ɓaleejo, e Luusiyus Saayirankeejo, e Manayen mawnuduɗo e Hirudus laamiiɗo, e Caawulu.</verse><verse id="2">Wonde nyalnde e ɓe mawnina Joomiraawo e ɓe cuumoo, sey Ruuhu Allah wi'iɓe, “Kakkitaneeyam Barnaba e Caawulu ngam kuugal ngal noddumiɓe ɓe ngaɗa.”</verse><verse id="3">Gaɗa ɓe cuumake ɓe ngaɗii do'aare, ɓe njowani Barnaba e Caawulu juuɗe ɓe mbarkiɗiniɓe, ɓe ɗoftiɓe ɓe ndilli.</verse><verse id="4">Gaɗa Ruuhu Allah lilii Barnaba e Caawulu, ɓe njahi gariiri Saluukiya, daga ton ɓe natti komiwal ɓe njahi leydi Sayiifurus ngondi caka ndiyam.</verse><verse id="5">Nde ɓe njottii Salamis, ɓe nga'ajini Wolde Allah ɗon nder cuuɗi do'aare Yahuudanko'en. Yahaya bi'eteeɗo Markus boo e wondi e maɓɓe, e mo wallaɓe.</verse><verse id="6">Ɓe ngiilii nder leydi Sayiifurus ngondi caka ndiyam haa ɓe ngari gariiri Baafos. Ton ɓe kawri e goɗɗo Yahuudankeejo darnoowo bi'eteeɗo Bar‑Joocuwa. O annabiijo fewre,</verse><verse id="7">gonduɗo e gomnaajo leydi ndin. Inde gomnaajo on Sarjiyus Bulus, o neɗɗo gooduɗo faamu. O noddi Barnaba e Caawulu ngam e mo yiɗi nanuki Wolde Allah.</verse><verse id="8">Ammaa Bar‑Joocuwa on bi'eteeɗo Alimas, o jaɓaayi lilaaɓe ɓen. (Ma'ana Alimas woni darnoowo ngam o darnoowo.) E mo yiɗi haɗuki gomnaajo on jaɓa Wolde Allah.</verse><verse id="9">Sey Caawulu, bi'eteeɗo Bulus, keewuɗo Ruuhu Allah, sutiimo,</verse><verse id="10">wi'imo, “An ɓii Ceyɗan, a ganyo koo ɗume boɗɗum, keewuɗo ƴoyre kallunde e nganyaandi. A yiɗi waylutuki goonga Joomiraawo ka warta fewre?</verse><verse id="11">Jooni Joomiraawo no torrete, a wumay, a yi'ataa naange naa ɗum hoccii carel.”
Ɗon e ɗon wonde nyiwre suddi gite Alimas o wumi. O waɗi ka mbumbumtuki, e mo ɗaɓɓita jogantooɗomo jungo.</verse><verse id="12">Nde gomnaajo on yi'i ko waɗi, o jaɓi Yeesu, ngam o hayɗinii e ekkitinol ngol dow Joomiraawo.</verse><verse id="13">Sey Bulus e ɓe o yaadata natti komiwal daga gariiri Baafos, ɓe njahi Ferga nder leydi Bamfiiliya. Ammaa Yahaya Markus aliɓe so''ii Urucaliima.</verse><verse id="14">Ɓe ƴaɓɓii Ferga, ɓe njahi gariiri Antaakiya nder leydi Bisiidiya. Nyalnde Siwtaare ɓe natti suudu do'aare ɓe njooɗii.</verse><verse id="15">Gaɗa ɗum jangii Attawra e defte annabo'en, sey ardiiɓe suudu do'aare ndun lili goɗɗo wi'aɓe, “Bandiraaɓe, to on ngoodi boliiɗe ɗe cembiɗinirton yimɓe, mbi'eeɓeka.”</verse><verse id="16">Sey Bulus ummii, ƴefti jungo muuɗum, wi'i,
“Onon bandiraaɓe am Israa'iilanko'en e horiiɓe kulooɓe Allah, nanee ko mbi'aymi'on.</verse><verse id="17">Allah mo Israa'iilanko'en o suɓii maama'en meeɗen, o mawninii lenyol maɓɓe ko ngol wonnoo leydi Masar, kadimaa o wurtiniiɓe leydi ndin e bawɗe maako.</verse><verse id="18">O munyaniiɓe duuɓi 40 nder ladde.</verse><verse id="19">Gaɗa o halkii leƴƴi joweeɗiɗi jooɗinooɗi nder leydi Kan'aana, o hokkiɓe ndonu leydi ndin.</verse><verse id="20">Fii ɗu'um fuu waɗii nder duuɓi 450. Gaɗa maajum, o suɓaniɓe gaɗooɓe kiita haa yaaki jaamanu Annabi Samaa'ila.</verse><verse id="21">“Gaɗa ɗon ɓe torii Allah hokkaɓe laamiiɗo. Sey Allah hokkiɓe Caawulu, ɓii Kis, ƴiwoyɗo lenyol Biliyaaminu. O laamiiɓe duuɓi 40.</verse><verse id="22">Nde Joomiraawo jippini Caawulu dow laamu, o lamni Dawda. Dow Dawda on boo o wi'i, ‘Mi yi'ii Dawda ɓii Jeesi, o neɗɗo pukkaniiɗoyam to ɓernde, gaɗayɗo ko ngiɗmi.’</verse><verse id="23">Daga nder lenyol Dawda on Allah wurtini Yeesu, kisnoowo Israa'iila non no o waarunoo alkawal.</verse><verse id="24">Nden ko Yeesu fuɗɗa kuugal muuɗum, Yahaya wa'ajinanii lenyol Israa'iila fuu ɓe tuuba, ɓe ngaɗanee baptisma.</verse><verse id="25">Nde Yahaya ɓadii heenyuki kuugal muuɗum, o wi'i, ‘Min naa' ɗum on ɗon mo kammiiɗon. Ammaa e woodi garayɗo gaɗa am, mo mi fotaayi fittuki koo ɓoggi paɗe maako.’</verse><verse id="26">“Onon bandiraaɓe am, lenyol Ibraahim, e onon kulooɓe Allah wonɓe nder meeɗen! Enen ɗum waddani habaru kisndam.</verse><verse id="27">Wonɓe Urucaliima e mawɓe maɓɓe fuu anditaayi Yeesu o moye. Ɓe paamaayi boliiɗe annabo'en jangeteeɗe Nyalnde Siwtaare fuu nder cuuɗi do'aare. Ammaa fuu e non, ɓe kebbini ko annabo'en ɓen mbi'i nde ɓe mbari Yeesu.</verse><verse id="28">Koo nde ɓe keɓaayi daliila waɗankimo kiita mayde, fuu e non ɓe torake Bilaatus waramo.</verse></chapter><chapter id="14"><verse id="1">Too, nde Bulus e Barnaba njottii Ikooniya, ɓe natti nder suudu do'aare non no ɓe mboowi waɗuki. Ɓe nga'ajini haa ɗuɗɓe nder Yahuudanko'en e goɗɗi leƴƴi koolii Yeesu.</verse><verse id="2">Ammaa Yahuudanko'en nganyuɓe kooloo Yeesu ummini ɓerɗe yimɓe naa' Yahuudanko'en ngam ɓe nganya tokkuɓe Yeesu.</verse><verse id="3">Fuu e non Bulus e Barnaba neeɓi ton, e ɓe nga'ajina ɓernde go'o dow Joomiraawo kolluɗo ko ɓe nga'ajinta ɗum goonga nde o hokkiɓe bawɗe waɗuki alaamaaji e kuuɗe kayɗiniiɗe.</verse><verse id="4">Ammaa yimɓe Ikooniya cendii ɗiɗi. Woɓɓe tokki Yahuudanko'en, woɓɓe boo tokki lilaaɓe ɓen.</verse><verse id="5">Sey yimɓe naa' Yahuudanko'en e Yahuudanko'en e ardiiɓe maɓɓe fuu ɓe kawti honduko ɓe ummanoo lilaaɓe ɓe kuborooɓe e kaaƴe haa ɓe mbaraɓe.</verse><verse id="6">Nde lilaaɓe ɓen nani non, sey ɓe ndoggi yaaki gariiri Listira e gariiri Darbe nder leydi Likooniya, e ladde gariije ɗen.</verse><verse id="7">Ton ɓe nga'ajini Habaru Belɗum.</verse><verse id="8">Nder gariiri Listira e woodi goɗɗo jaraaɗo. Daga o danyaa o meeɗaayi daroraaki koyɗe maako.</verse><verse id="9">Wonde nyalnde e mo hettindanoo wa'ajinki Bulus, sey Bulus sutiimo, yi'i e mo woodi hoolaare kewtunde o yamɗitinee.</verse><verse id="10">Sey o wi'i e sembe, “Umma ndaroɗaa!” Ɗon e ɗon neɗɗo on ummii fuɗɗi yaadu.</verse><verse id="11">Nde yimɓe hawrutuɓe ngi'i ko Bulus waɗi, ɓe mbi'i sembee nder ɗemngal maɓɓe ngal Likooniyaare, “Allaaji njippanake'en nder nandi yimɓe!”</verse><verse id="12">Ɓe noddiri Barnaba Jeewus, ɓe noddiri Bulus Hermes, ngam kanko woni ɓurɗo metuki.</verse><verse id="13">Wuro to ɗum mawninta allah maɓɓe bi'eteeɗum Jeewus to dammugal gariiri ndin ngo woni. Sey ardiiɗo diina Jeewus waddi ga'i e pindi to dammugal ngal. Kanko e hawrutuɓe ɗuɗɓe e ɓe ngiɗi sakkanki lilaaɓe ɓen cakkiri.</verse><verse id="14">Ammaa nde Barnaba e Bulus nani non, ɓe ceeki kolte maɓɓe ngam ɓe ngannii. Ɓe kaɓtii ɓe natti nder yimɓe ɓen, ɓe mbi'i e sembe,</verse><verse id="15">“Ngam ɗume ngaɗoton nihi? Minon yimɓe bo mooɗon. E min nga'ajinana'on Habaru Belɗum ngam tuubon, alon ɗe'e kuuɗe meere, ngaylitoyooɗon to Allah mo yonki, Taguɗo dow e ley e maayo e ko woni nder maajum.</verse><verse id="16">Nder jaamanuuji ƴaɓɓiiɗi Allah alii leƴƴi duuniyaaru fuu tokka ɗate ɗe ngiɗi.</verse><verse id="17">Fuu e non, o alaayi holluki yimɓe hoore maako nder kuuɗe boɗɗe ɗe o waɗata. E mo hokka'on ndiyam daga dow, e mo ɓendinana'on gese nder carel kaanungel, e mo hokka'on nyamndu, e mo welna ɓerɗe mooɗon.”</verse><verse id="18">Ammaa fuu e boliiɗe ɗe'e, lilaaɓe ɓen torrake ko kaɗa yimɓe ɓen hirsankiɓe cakkiri.</verse><verse id="19">Gaɗa maajum Yahuudanko'en ngari daga Antaakiya e Ikooniya. Ɓe pooɗi hakkiilo yimɓe, haa ɓe kuborii Bulus e kaaƴe. Sey ɓe ndasimo ɓe njaarimo gaɗa gariiri, ngam e ɓe kammii o maayii.</verse><verse id="20">Ammaa nde tokkuɓe Yeesu ngari piliimo, o ummii, o natti nder gariiri. Nde fini, o dillidi e Barnaba gariiri Darbe.</verse><verse id="21">Bulus e Barnaba nga'ajini Habaru Belɗum ton Darbe, ɓe keɓi tokkuɓe Yeesu ɗuɗɓe. Gaɗa maajum ɓe co''ii Listira e Ikooniya e Antaakiya.</verse><verse id="22">E ɓe cembiɗina ɓerɗe tokkuɓe Yeesu, e ɓe mbagginaɓe ɓe ndaroo e sembe nder tokkuki Yeesu. Ɓe mbi'iɓe, “Sey e torraaji ɗuɗɗi keɓeten nattuki Laamu Allah.”</verse><verse id="23">Nder koo ngale kawtal tokkuɓe Yeesu, ɓe cuɓaniɓe mawɓe. Nder suumayeere e do'aare, ɓe ngaɗi cuɓaaɓe ɓen nder jungo Joomiraawo mo ɓe koolii.</verse><verse id="24">Nde ɓe kuuli leydi Bisiidiya, ɓe ngari leydi Bamfiiliya.</verse><verse id="25">Nde ɓe nga'ajini Wolde Allah nder gariiri Ferga, sey ɓe ndilliri gariiri Ataaliya.</verse><verse id="26">Daga ton ɓe natti komiwal, ɓe kooti Antaakiya, ngam ɓe njottinii kuugal ngal ɓe ngiɗi waɗuki nder yaadu ndun. Antaakiya woni gariiri ndi tokkuɓe Yeesu ngoni gaɗanɓeɓe do'aare Allah barkiɗinaɓe wallaɓe nder yaadu ndun.</verse><verse id="27">Nde ɓe njottii, ɓe kawriti kawtal tokkuɓe Yeesu, ɓe ɗiiwitaniɓe ko Allah waɗi laawol maɓɓe, e no o maɓɓitirani leƴƴi ɗi naa' Yahuudanko'en dammugal hoolaaki Yeesu.</verse><verse id="28">Ɓe mbaali balɗe ɗuɗɗe ton nder tokkuɓe Yeesu ɓen.</verse></chapter><chapter id="15"><verse id="1">Sey woɓɓe yimɓe ƴiwoyi leydi Yahuudiya ngari gariiri Antaakiya, e ɓe ekkitina tokkuɓe Yeesu, e ɓe mbi'a, “To on naadaaka non no Attawra wi'i on kisataa.”</verse><verse id="2">Bulus e Barnaba ngeddootiri e maɓɓe geddi nawɗi. Sey kooliiɓe Yeesu wonɓe Antaakiya cuɓi Bulus e Barnaba e woɓɓe nder maɓɓe, ɓe liliɓe Urucaliima ngam ɓe medda e lilaaɓe e mawɓe wonɓe ton dow haala kan.</verse><verse id="3">Sey tokkuɓe Yeesu ɓen ɗoftiɓe ɓe nangi laawol yaaki leyɗe Finiikiya e Samaariya, e ɓe kokka tokkuɓe Yeesu habaru tuubuki yimɓe naa' Yahuudanko'en. Tokkuɓe Yeesu fuu nani belɗum habaru ɗum.</verse><verse id="4">Nde ɓe njottii Urucaliima, kawtal tokkuɓe Yeesu e lilaaɓe e mawɓe ɓen njaɓɓiiɓe. Nden Bulus e Barnaba ɗiiwitaniɓe fuu ko Allah huutiniriɓe ɓe ngaɗi.</verse><verse id="5">Ammaa woɓɓe kooliiɓe Yeesu nder Faarisanko'en ummii, mbi'i, “Doole tokkuɓe Yeesu naa' Yahuudanko'en naadee, ɓe mbi'ee ɓe tokka ko Attawra wi'i.”</verse><verse id="6">Sey lilaaɓe e mawɓe kawriti ngam ɓe medda dow haala kan.</verse><verse id="7">Nde ɓe neeɓi e ɓe foɗfoɗtira dow fii ɗum, Biiturus ummii wi'iɓe, “Bandiraaɓe, on andi ko neeɓi Allah suɓiiyam nder mooɗon mi wa'ajina Habaru Belɗum nder leƴƴi ɗi naa' Yahuudanko'en, ngam ɓe nana ɓe ngarta tokkuɓe Yeesu.</verse><verse id="8">Allah anduɗo ɓerɗe yimɓe fuu hollii o jaɓiiɓe nde o hokkiɓe Ruuhu maako non no o hokkiri'enɗum.</verse><verse id="9">O feerootiraayi'en e maɓɓe, ngam o yaafanakeɓe hakke nde ɓe koolii Yeesu.</verse><verse id="10">Jooni, ngam ɗume poondoton Allah on njowana tokkuɓe Yeesu dongal ngal en mbaawaayi rondaaki, enen e maama'en meeɗen?</verse><verse id="11">Aa'a! Non no tokkirɗen Yeesu Joomiraawo keɓɗen kisndam barka yidde maako, non kamɓe maa ɓe kisrata.”</verse><verse id="12">Hawrutuɓe fuu nde''iti kettindanii ko Barnaba e Bulus mbi'ataɓe dow no Allah huutiniriɓe waɗi alaamaaji e kuuɗe kayɗiniiɗe nder leƴƴi ɗi naa' Yahuudanko'en.</verse><verse id="13">Nde ɓe keenyi metuki, sey Yaakubu wi'i, “Bandiraaɓe, nanee ko mbi'aymi'on!</verse><verse id="14">Jooni Siiman yottini ɗiiwitanki'en no Allah suɓiri woɓɓe nder leƴƴi ɗi naa' Yahuudanko'en, wartiriɓe yimɓe muuɗum.</verse><verse id="15">Ɗum fottidii e ko annabo'en mbindunoo, ɓe mbi'ii,</verse><verse id="16">‘Allah wi'ii, “Gaɗa maajum, mi so''oyto,
mi mahitotoo wuro Dawda sankitaango.
Mi mahitoongo,
mi darnango kadimaa,</verse><verse id="17">ngam yimɓe horiiɓe fuu ɗaɓɓita Joomiraawo,
fuu e yimɓe naa' Yahuudanko'en noddirteeɓe inde am.</verse><verse id="18">Non Joomiraawo wi'i, andinɗo fii ɗu'um ko neeɓi.” ’</verse><verse id="19">“Too, ngam maajum min e yiiki am, to' en ngannu yimɓe naa' Yahuudanko'en ngaylitoyiiɓe to Allah.</verse><verse id="20">En mbindanɓe ɗerewol to' ɓe nyaama nyamndu harminiindu ndu ɗum hirsani allaaji, to' ɓe ngaɗa njeenu, to' ɓe nyaama ko moylanaa daande koo ko saaɗi koo ƴiiƴam.</verse><verse id="21">Ngam ko neeɓi e ɗum wa'ajina Attawra e koo ndiye gariiri, e ɗum jangaɗum koo ndeye Nyalnde Siwtaare nder cuuɗi do'aare.”</verse><verse id="22">Sey lilaaɓe e mawɓe e kawtal tokkuɓe Yeesu fuu ndarwi suɓuki woɓɓe daga nder maɓɓe ngam ɓe lilaɓe gariiri Antaakiya, ɓe njaada e Bulus e Barnaba. Ɓe cuɓi mawɓe ɗiɗo nder maɓɓe: Yahuuda, bi'eteeɗo Barsaba, e Siila.</verse><verse id="23">Ɓe kokkiɓe ɗerewol biingol:
“Daga bandiraaɓe mooɗon lilaaɓe e mawɓe, e min kowna'on, onon bandiraaɓe amin daga goɗɗi leƴƴi gonɗi nder gariiri Antaakiya e nder leyɗe Siiriya e Kiliikiya.</verse><verse id="24">Min nanii habaru woɓɓe nder amin umminanii'on hakkiilo e metemeteeji maɓɓe e ɓe nganna'on, koo nde naa' minon liliɓe.</verse><verse id="25">Kanjum waɗi min kawriti ko'e amin min ndarwi suɓuki woɓɓe nder amin min liloyaɓe to mooɗon, hawti e Barnaba e Bulus higooɓe amin,</verse><verse id="26">cooruɓe yonkiiji maɓɓe ngam huwanki Joomiraawo meeɗen Yeesu Almasiihu.</verse><verse id="27">Ngam non min liloyi Yahuuda e Siila ɓe medda e mooɗon honduko e honduko dow ko min mbindani'on.</verse><verse id="28">Ɗum darwuki Ruuhu Allah e amin, to' min njowana'on wongal teddoral, sey ni ɗu'um nanguɗum doole:</verse><verse id="29">to' on nyaamu ko ɗum sakkani gunkiiji koo ko saaɗi koo ko ɗum moylani daande koo ƴiiƴam, nden to' on ngaɗu njeenu. To on curii ko'e mooɗon e waɗuki fii ɗu'um on ngaɗii boɗɗum. Allah walla'en!”</verse><verse id="30">Sey ɓe liliɓe yaaki Antaakiya. Nde ɓe njottii ton, ɓe kawriti tokkuɓe Yeesu, ɓe kokkiɓe ɗerewol ngol.</verse><verse id="31">Nde tokkuɓe Yeesu wonɓe Antaakiya njangingol, ɓe nani belɗum ngam ngol sembiɗiniiɓe.</verse><verse id="32">Nde Yahuuda e Siila ɓe annabo'en, ɓe cembiɗini ɓerɗe tokkuɓe Yeesu, ɓe mbagginiɓe dow fii ɗuɗɗum.</verse><verse id="33">Gaɗa ɓe mbaalii balɗe ton, ɓe ɗoftaa ɓe mbarkiɗiniɓe, ɓe co''ii to liloyɓeɓe.</verse><verse id="34">[Ammaa Siila jooɗii ɗon.]</verse><verse id="35">Bulus e Barnaba boo njooɗii nder Antaakiya e yimɓe ɗuɗɓe e ɓe ekkitina, e ɓe nga'ajina Wolde Joomiraawo.</verse><verse id="36">Gaɗa balɗe seɗɗa Bulus wi'i Barnaba, “En co''o gariije to nga'ajinnooɗen Wolde Joomiraawo, ndaaren no tokkuɓe Yeesu ngontindiri.”</verse><verse id="37">Barnaba e yiɗi ɓe njaada e Yahaya bi'eteeɗo Markus.</verse><verse id="38">Ammaa Bulus yi'i ɗum haanaayi, ngam Markus sendiriino e maɓɓe e leydi Bamfiiliya, o heenyaayi kuugal ngal o fuɗɗidi e maɓɓe.</verse><verse id="39">Ɓe ngeddootiri naa' seɗɗa haa geddi ɗin njaariɓe e sendirki. Barnaba hocci Markus, ɓe natti komiwal yaaki Sayiifurus.</verse><verse id="40">Ammaa Bulus suɓi Siila, dillidi e maako. Tokkuɓe Yeesu ngaɗiɓe nder jungo Joomiraawo ngam o reenaɓe.</verse></chapter><chapter id="16"><verse id="1">Bulus yahi gariiri Darbe e gariiri Listira. To Listira boo e woodi goɗɗo kooliiɗo Yeesu bi'eteeɗo Timooti. Maduujo maako no Yahuudankeejo tokkuɗo Yeesu, nyaako maako boo no Helenankeejo.</verse><verse id="2">Tokkuɓe Yeesu wonɓe Listira e Ikooniya e meta haala mboɗka dow Timooti.</verse><verse id="3">Bulus e yiɗi yaaduki e maako, ngam maajum o naadimo; ngam Yahuudanko'en wonɓe bigeeje ɗen fuu e andi nyaako Timooti no Helenankeejo.</verse><verse id="4">Gariije to ɓe njaali fuu, e ɓe mbi'a tokkuɓe Yeesu ko lilaaɓe e mawɓe wonɓe Urucaliima ndarni ngam ɓe tokkaɗum.</verse><verse id="5">Non tokkuɓe Yeesu ɓeydi sembe nder hoolaaki Yeesu, e ɓe ɓeyda ɗuuɗuki koo ndeye nyalnde.</verse><verse id="6">Ruuhu Allah haɗiɓe wa'ajinki Wolde Allah nder leydi Aasiya, ngam non ɓe ndilli leyɗe Firiijiya e Galaatiya.</verse><verse id="7">Nde ɓe ngari keerol leydi Miisiya, ɓe ngiɗii yaaki leydi Bitiiniya, ammaa Ruuhu Yeesu, waato Ruuhu Allah, jaɓaayi.</verse><verse id="8">Ngam maajum, ɓe tokkiri nder leydi Miisiya, ɓe njahi gariiri bi'eteendi Tooruwas.</verse><verse id="9">Nder jemmaare nden Bulus hoyɗi. O yi'ii neɗɗo Makidooniya e darii e toroomo e wi'a, “Woroy Makidooniya, mballaamin!”</verse><verse id="10">Nde Bulus hoyɗi koyɗol ngol, ɗon e ɗon min ndarwi yaaki Makidooniya, ngam min anditii Allah noddiimin min nga'ajinanaɓe Habaru Belɗum kamɓe maa.</verse><verse id="11">Min natti komiwal e Tooruwas, min njahi haa Samutarkiya. Nde fini min njahi Niyaafolis.</verse><verse id="12">Daga ɗon min njahi Filibi, gariiri mawndi nder leydi Makidooniya ngondi ley laamu Roomanko'en. Min mbaali balɗe ton.</verse><verse id="13">Nyalnde Siwtaare, min mburtii gariiri ndin min njahi regorde caangol, ngam e min kammii e woodi wigeere to Yahuudanko'en ngaɗata do'aare ton. Ton min tawi rewɓe e kawriti. Min njooɗii, e min medda e maɓɓe.</verse><verse id="14">Nder maɓɓe e woodi goɗɗo debbo bi'eteeɗo Liidiya, ƴiwoyɗo gariiri Tayaatira kuloowo Allah. E mo soora kolte boɗeeje ɗe ceede. Joomiraawo maɓɓiti ɓernde maako o hettindanii ko Bulus wi'ata.</verse><verse id="15">Gaɗa kanko e wuro maako fuu ɓe ngaɗanaama baptisma, sey o toriimin, o wi'i, “To on jaɓii mi kooliiɗo Joomiraawo e goonga, ngaree njooɗooɗon to wuro am.” O estimin min njippoo to maako, sey min njippii.</verse><verse id="16">Wonde nyalnde e min njaha to ɗum waɗata do'aare, sey min kawri e goɗɗo korɗo. Korɗo on o darnoowo, e mo heɓana jeyɓemo ceede ɗuɗɗe e kuugal maako ngal rarnuki.</verse><verse id="17">Sey o waɗi ka tokkukimin, minon e Bulus, e mo wulla, e mo wi'a, “Yimɓe ɓe'e ɓe kuwanooɓe Allah Mawɗo! E ɓe andina'on laawol kisndam.”</verse><verse id="18">O waɗi balɗe ɗuɗɗe e mo waɗa non haa Bulus ɓerni, yeeƴiimo, wi'i ginnol ngol, “Nder inde Yeesu Almasiihu, e mi wi'imaa wurta nder maako!” Ɗon e ɗon ginnol ngol wurtiimo.</verse><verse id="19">Nde joomiraaɓe maako ngi'i laawol heɓuki ceede maɓɓe to korɗo on darake, ɓe nangi Bulus e Siila, ɓe ndasiɓe ɓe njaariiɓe luumo, ton to mawɓe gariiri.</verse><verse id="20">Ɓe njaariɓe yeeso mawɓe gariiri ndin, ɓe mbi'i, “Ɓe'e yimɓe ɗiɗo ɓe Yahuudanko'en, e ɓe ummina hakkiilo yimɓe gariiri meeɗen naa' seɗɗa.</verse><verse id="21">E ɓe ekkitina ndonuuji ɗi haanaa njaɓen koo tokken, ngam enen en Roomanko'en.”</verse><verse id="22">Yimɓe ɗuɗɓe kawriti dow maɓɓe.
Mawɓe gariiri ngaɗi ɗum ɓortiɓe ɗum fiyiɓe.</verse><verse id="23">Gaɗa ɓe piyaama piiɗe kalluɗe, ɓe maɓɓaa nder suudu cural. Mawɓe ɓen mbi'i deenoowo suudu cural reenaɓe boɗɗum.</verse><verse id="24">Kanko boo, nde o nani non, o nattiniɓe nder suudu cural cakaaru, o haɓɓi koyɗe maɓɓe hakkunde leɗɗe ɗiɗi mawɗe.</verse><verse id="25">Caka jemma, Bulus e Siila e ɓe ngaɗa do'aare e ɓe manta Allah e gimi. Nangaaɓe horiiɓe e kettindanii ko ɓe mbi'ata.</verse><verse id="26">Ɗon e ɗon leydi dimbii dimbaaki mawki, haa fuɗɗoode suudu cural ndun dimbii. Dammuɗe ɗen fuu maɓɓitii, ɓoggi njamndi ɗi ɗum haɓɓiri wonɓe nder suudu cural ndun fuu taƴi.</verse><verse id="27">Nde deenoowo suudu cural on huylii, o yi'i dammuɗe ɗen fuu e maɓɓitii, o kammi maɓɓaaɓe fuu ndoggii. Ngam maajum o sorti kaafahi ngam o wara hoore maako.</verse><verse id="28">Sey Bulus noddi e sembe, wi'i, “Taa' waru hoore maaɗa. Min fuu e min ɗon!”</verse><verse id="29">Deenoowo on wi'i hokkee fitilaaru, o doggi o natti to Bulus e Siila ngoni, o diccii yeeso maɓɓe, e mo diwna ngam kulol.</verse><verse id="30">Nden o wurtiniɓe, o wi'iɓe, “Moodiɓɓe, ko ngaɗaymi mi hisa?”</verse><verse id="31">Ɓe nootii ɓe mbi'i, “Hoola Yeesu Joomiraawo, an e wuro maaɗa fuu, on kisay.”</verse><verse id="32">Ɓe metanimo Wolde Joomiraawo, kanko e wuro maako fuu.</verse><verse id="33">Nder jemmaare nden, o wurtiniɓe, o lootaniɓe nawnooɗe. E ngel ɗon carel o waɗanaa baptisma, kanko e wuro maako fuu.</verse><verse id="34">Nden o yaari Bulus e Siila wuro maako, o hokkiɓe nyamndu. Kanko e wuro maako fuu ɓe nani belɗum ngam ɓe ngartii kooliiɓe Allah.</verse></chapter><chapter id="17"><verse id="1">Nde Bulus e Siila tokki laawol tokkungol nder gariije Ampibolis e Afolooniya, sey ɓe ngari Tasaloonika. Gariiri ndin e woodi suudu do'aare Yahuudanko'en.</verse><verse id="2">Sey Bulus natti nder suudu do'aare ndun non no o woowi waɗuki. O waɗi yontooje tati Nyalnde Siwtaare fuu e mo natta suudu do'aare ndun e mo medda e maɓɓe dow Deftere Ceniinde.</verse><verse id="3">E mo famtinaɓe e mo tabbitinanaɓe nder Deftere Ceniinde wi'uki doole Almasiihu torree, nden o ummoo daga mayde. O wi'iɓe, “Yeesu o'o mo nga'ajinanaymi'on habaru maako, kanko woni Almasiihu.”</verse><verse id="4">Woɓɓe nder Yahuudanko'en njaɓika, ɓe tokki Bulus e Siila, kamɓe e yimɓe naa' Yahuudanko'en ɗuɗɓe kulooɓe Allah, hawti e rewɓe ɗuɗɓe gooduɓe mangu.</verse><verse id="5">Ammaa woɓɓe Yahuudanko'en ɓe koolaaki Yeesu nani lawliiru Bulus e Siila. Sey ɓe kawriti sukaho meereho, ngiilotooko nder luumo. Ɓe umminani fuu yimɓe gariiri ndin hakkiilo. Ɓe natti wuro Jaason, e ɓe ɗaɓɓita Bulus e Siila ngam ɓe njaaraɓe yeeso yimɓe.</verse><verse id="6">Nde ɓe keɓtaayi Bulus e Siila, ɓe ndasoyi Jaason e woɓɓe tokkuɓe Yeesu, ɓe ngaddiɓe yeeso mawɓe gariiri, e ɓe mbi'a e sembe, “Raa yimɓe kaɗooɓe jonde jam koo toye, raa ɓe ngarii haa ɗo'o.</verse><verse id="7">Jaason boo jippiniiɓe nder wuro muuɗum! Ɓe fuu ɓe tokkataa ko Kaysar laamiiɗo wi'i, e ɓe mbi'a e woodi goɗɗo laamiiɗo bi'eteeɗo Yeesu.”</verse><verse id="8">Nde yimɓe gariiri ndin e mawɓe maɓɓe nani non, hakkiilo maɓɓe ummii.</verse><verse id="9">Mawɓe ɓen ngaɗi Jaason e ɓe o nangidaa njoɓi ceede, nden ɓe njoofiɓe.</verse><verse id="10">Nde jemma waɗi, tokkuɓe Yeesu ngaɗi Bulus e Siila njaha gariiri Biiriya. Nde ɓe njottii gariiri ndin, ɓe njahi suudu do'aare Yahuudanko'en.</verse><verse id="11">Yimɓe gariiri Biiriya ɓurii yimɓe Tasaloonika ngikku boɗɗum ngam ɓe njaɓii habaru ɗum Bulus waddaniɓe e juuɗe ɗiɗi. E ɓe lincita Deftere Ceniinde koo ndeye nyalnde, ngam ɓe ngi'a koo ko Bulus ekkitintaɓe ɗum goonga.</verse><verse id="12">Yahuudanko'en ɗuɗɓe njaɓi Wolde Joomiraawo, haa e rewɓe Helenanko'en gooduɓe mangu e worɓe Helenanko'en ɗuɗɓe.</verse><verse id="13">Nde Yahuudanko'en Tasaloonika nani Bulus wa'ajinii Wolde Allah nder gariiri Biiriya, ɓe njahi ton maa, ɓe ummini hakkiilo yimɓe.</verse><verse id="14">Ɗon e ɗon tokkuɓe Yeesu ngaɗi Bulus huula fongo maayo, ammaa Siila e Timooti njooɗii nder gariiri ndin.</verse><verse id="15">Ɗoftuɓe Bulus boo njaadi e maako nder komiwal haa gariiri Atina. Nde ɓe njottii ton, Bulus liloyiɓe ɓe mbi'a Siila e Timooti ngara to maako nder yawɗaare.</verse><verse id="16">Carel ko Bulus e renti garol Siila e Timooti e gariiri Atina, ɓernde maako naawii naa' seɗɗa nde o yi'i no gariiri ndin heewiri gunkiiji.</verse><verse id="17">Ngam maajum e mo yeddootira e Yahuudanko'en e woɓɓe naa' Yahuudanko'en kulooɓe Allah nder suudu do'aare. Ɗonmaa koo ndeye e mo waɗa non nder luumo e ɓe o hawri ɗon fuu.</verse><verse id="18">Sey woɓɓe gooduɓe andal bi'eteeɓe Abikuuri'en e Sitooki'en meddi e maako. Woɓɓe maɓɓe e mbi'a, “Ɗume o'o mawninoowo hoore mo andaa koo ɗume yiɗi wi'uki?”
Woɓɓe mbi'i, “E min ngi'a bo o ga'ajinoowo habaru allaaji goɗɗe leyɗe.” Ɓe mbi'u non ngam e mo wa'ajina habaru Yeesu e ummaaki mayɓe.</verse><verse id="19">Ngam non ɓe njaarimo yeeso mawɓe gariiri to wigeere bi'eteende Ƴolde Araasa, ɓe mbi'imo, “E min ngiɗi anduki ekkitinol kesol ngol ekkitintaa,</verse><verse id="20">ngam a waddii fii ɗum min meeɗaayi nanuki. E min ngiɗi anduki ma'ana maajum.”</verse><verse id="21">Yimɓe gariiri Atina e hoɓɓe jooɗiiɓe ɗon walaa ko ɓe ɓuri yiɗuki bo nanuki fii kesum ɓe meta dow maajum.</verse><verse id="22">Sey Bulus darii yeeso mawɓe ɓen to Ƴolde Araasa, o wi'i, “Onon yimɓe Atina, mi yi'ii e koo ngole laawol on giɗuɓe tokkuki diina naa' seɗɗa,</verse><verse id="23">ngam nde ngiiliimi nder gariiri mooɗon, e mi raara bigeeje diina mooɗon haa mi yi'i sakkirde, ɗum windi dow mayre ‘Ngam Allah mo andaaka.’ Too, on ɗon mo mawninton nder ciya andal, kanko ngiɗumi andinki'on.</verse><verse id="24">Allah Taguɗo duuniyaaru e ko woni nder mayru fuu, kanko woni Joomu dow e ley. O jooɗataako nder cuuɗi mahiraaɗi juuɗe.</verse><verse id="25">Kanko o yiɗaa ballal neɗɗo. Walaa koo ɗume ko yimɓe mbaawata waɗankimo, ngam kanko hokkata yimɓe yonki e foofaango e koo ɗume.</verse><verse id="26">Daga to neɗɗo go'oto Allah tagi leƴƴi fuu, o jooɗiniɗi nder duuniyaaru. O darni carel ngel ɓe ngaɗata keerol jonde maɓɓe fuu.</verse><verse id="27">Allah waɗii ɗu'um ngam ɓe ɗaɓɓitamo ɗum gaɗotooɗum ɓe mbumbunta ɓe keɓamo, koo nde o woɗɗaa koo moye meeɗen.</verse><verse id="28">Ngam goɗɗo wi'i,
‘Yonki meeɗen e yaadu meeɗen e jonde meeɗen ɗum fuu to maako ɗum ƴiwoyi.’
Non no woɓɓe gimooɓe mooɗon mbi'i,
‘Goonga enen maa, en lenyol maako.’</verse></chapter><chapter id="18"><verse id="1">Gaɗa maajum, Bulus ali Atina, yahi Korinti.</verse><verse id="2">Ton o tawi goɗɗo Yahuudankeejo bi'eteeɗo Akiila, kanko e debbo maako bi'eteeɗo Biriskila, ƴiwoyɓe leydi Fantus. Ɓe neeɓaayi ko ɓe ƴiwoyi leydi Itaaliya, ngam Kalawdiyus, Mawɗo Laamiiɓe leyɗe Rooma, wi'i Yahuudanko'en fuu mburtoo gariiri Rooma. Bulus yahi to maɓɓe.</verse><verse id="3">O jooɗii to maɓɓe, e mo huuda e maɓɓe ngam kanko o nyootoowo cuddaho lukuruuji bono maɓɓe.</verse><verse id="4">Koo ndeye Nyalnde Siwtaare, Bulus e yeddootira e yimɓe nder suudu do'aare, e mo fooɗa hakkiilo Yahuudanko'en e yimɓe naa' Yahuudanko'en ngam ɓe tokka Yeesu.</verse><verse id="5">Nde Siila e Timooti ƴiwoyi leydi Makidooniya njottii gariiri Korinti, Bulus hocci carel muuɗum fuu ngam wa'ajinki e tabbitinanki Yahuudanko'en Yeesu woni Almasiihu.</verse><verse id="6">Ammaa nde ɓe ngeddimo, ɓe kuɗimo. Sey o fiɗɗi sollaare kolte maako, o wi'iɓe, “Mi wurtake hakke mooɗon! Ƴiiƴam mooɗon e dow ko'e mooɗon. Daga hande, to yimɓe naa' Yahuudanko'en njahaymi.”</verse><verse id="7">O wurtii o ali suudu do'aare ndun, o yahi wuro goɗɗo mawninoowo Allah, bi'eteeɗo Tiitiyus Justus, mo wuro muuɗum woni haade suudu do'aare ndun.</verse><verse id="8">Kiribus, mawɗo suudu do'aare ndun, kanko e wuro maako fuu ɓe tokki Yeesu. Ɗuɗɓe daga nder Korintiyanko'en nanɓe wa'aju Bulus maa tokki Yeesu, ɓe ngaɗanaa baptisma.</verse><verse id="9">Wonde jemmaare Joomiraawo meddi e Bulus nder wahayu, wi'imo, “Taa' hulu! Wa'ajin habaru am, taa' de''utu,</verse><verse id="10">ngam e mi wondi e maaɗa. Walaa baawayɗo waɗankima goɗɗum, ngam e mi woodi yimɓe ɗuɗɓe nder gariiri ndi'i.”</verse><verse id="11">Ngam non Bulus jooɗodii e maɓɓe hitaande go'o e lebbi joweego'o, e mo ekkitinaɓe Wolde Allah.</verse><verse id="12">Ammaa carel ko Gaaliyo laamotoo leydi Akaaya, Yahuudanko'en kawti ko'e, nangi Bulus, njaarimo yeeso laamu.</verse><verse id="13">Ɓe ngulliimo, ɓe mbi'i, “Neɗɗo o'o e fooɗa yimɓe ngam ɓe tokka Allah dow laawol ngol Attawra haɗi.”</verse><verse id="14">Bulus e yiɗi metankiɓe won ɗon, sey Gaaliyo wi'iɓe, “Onon Yahuudanko'en, daa ɗum goɗɗum ko wooɗaa koo kuugal kallungal o waɗi, daa mi jaɓay ko mbiiɗon dow maako.</verse><verse id="15">Ammaa nde ɗum geddi dow diina mooɗon, e inɗe, e dooka mooɗon, onon e ko'e mooɗon ngaɗaneemo kiita. Min kam, mi waɗantaa iri ɗu'um fii kiita!”</verse><verse id="16">Sey o riiwiɓe daga nder suudu kiita ndun.</verse><verse id="17">Sey ɓe nangi Sostaanus, mawɗo suudu do'aare ndun, ɓe piyimo yeeso dammugal suudu kiita ndun. Ammaa Gaaliyo wannaayi.</verse><verse id="18">Gaɗa Bulus ɓeydii balɗe seɗɗa to Korinti, o ali tokkuɓe Yeesu, o natti komiwal jahayngal leydi Siiriya, kanko e Biriskila e Akiila. O fembi e Kankiiriya ngam o waɗii alkawal yeeso Joomiraawo.</verse><verse id="19">Nde ɓe njottii gariiri Aafisa, ɗon Bulus ali Biriskila e Akiila. Kanko o natti suudu do'aare, e mo medda e Yahuudanko'en.</verse><verse id="20">Ɓe toriimo o ɓeyda jooɗaaki balɗe seɗɗa to maɓɓe, ammaa o jaɓaayi.</verse><verse id="21">Nde o wari sendirki e maɓɓe, o wi'i, “Mi so''oyto to mooɗon to Allah jaɓii.” O natti komiwal, o dilli.</verse><verse id="22">Nde o yottii gariiri Kaysaariya, o ƴaɓɓii yaaki Urucaliima o howni tokkuɓe Yeesu. Sey o yahi Antaakiya.</verse><verse id="23">Gaɗa o waɗii balɗe ton, o dilli o tokki nder leyɗe Galaatiya e Firiijiya, e mo sembiɗina tokkuɓe Yeesu.</verse><verse id="24">E carel ngel sey goɗɗo Yahuudankeejo bi'eteeɗo Afoolos neɗɗo gariiri Alijandiiriya wari gariiri Aafisa. Neɗɗo on o bawɗo metuki, o anduɗo Wolde Allah naa' seɗɗa.</verse><verse id="25">O ekkitinaama Laawol Yeesu boɗɗum. E mo wa'ajina habaru Yeesu nder welwelo, e mo wa'ajina boɗɗum, koo nde baptisma Yahaya tan o andi.</verse><verse id="26">Sey o fuɗɗi wa'ajinki e sembe maako fuu nder suudu do'aare. Nde Biriskila e Akiila nanimo, ɓe noddimo wuttudu go'o, ɓe ɓeydi famtinkimo Laawol Allah.</verse><verse id="27">Nde Afoolos yiɗi huuluki yaha leydi Akaaya, tokkuɓe Yeesu mballimo mbindani tokkuɓe Yeesu wonɓe ton ɗerewol ngam ɓe njaɓɓoomo juuɗe ɗiɗi. Nde o yottii ton, o warti wallirre mawnde to yimɓe gartuɓe tokkuɓe Yeesu barka yidde Joomiraawo.</verse><verse id="28">O yeddootiri e Yahuudanko'en o do''iɓe yeeso yimɓe fuu, ngam o holliiɓe nder Deftere Ceniinde Yeesu woni Almasiihu.</verse></chapter><chapter id="19"><verse id="1">Carel ko Afoolos woni gariiri Korinti, Bulus tokki laawol ƴiwrungol nder kocceeje, o yahi Aafisa. Ton o tawi woɓɓe tokkuɓe Yeesu.</verse><verse id="2">O ƴamiɓe, o wi'i, “Koo on keɓii Ruuhu Allah nde ngartuɗon tokkuɓe Yeesu?”
Ɓe nootii, ɓe mbi'imo, “Min meeɗaayi nanuki habaru Ruuhu Allah.”</verse><verse id="3">O wi'iɓe, “Iri ɗume baptisma ngaɗanaaɗon?”
Ɓe mbi'i, “Baptisma Yahaya.”</verse><verse id="4">Bulus wi'i, “Yahaya waɗii baptisma tuubuki. E mo wi'a yimɓe kooloo goɗɗo garayɗo gaɗa maako, waato Yeesu.”</verse><verse id="5">Nde ɓe nani non, ɓe ngaɗanaa baptisma nder inde Yeesu Joomiraawo.</verse><verse id="6">Nde Bulus yowi juuɗe muuɗum dow maɓɓe, Ruuhu Allah jippoyii dow maɓɓe, ɓe meti nder ɗemɗe ɗe ɓe andaa, ɓe puɗɗi wa'ajinki.</verse><verse id="7">Ɗuɗki maɓɓe waɗii yimɓe sappo e ɗiɗo.</verse><verse id="8">Bulus waɗi lebbi tati e mo wa'ajinana Yahuudanko'en nder suudu do'aare e sembe maako fuu, kulol walaa. E mo medda e maɓɓe, e mo fooɗa hakkiilo maɓɓe haa o andiniɓe habaru Laamu Allah.</verse><verse id="9">Ammaa nder maɓɓe e woodi ɓe ko'e jorɗe. Ɓe nganyi hoolaaki Yeesu, ɓe meti haala kalluka dow Laawol Yeesu yeeso yimɓe fuu. Ngam maajum Bulus sendiri e maɓɓe, o hocci tokkuɓe Yeesu. Koo ndeye nyalnde e mo ekkitina nder suudu jangirde Tiraanus.</verse><verse id="10">O waɗi ka waɗuki non duuɓi ɗiɗi haa Yahuudanko'en e leƴƴi Aasiya fuu nani haala Joomiraawo.</verse><verse id="11">Allah waɗi kuuɗe kayɗiniiɗe mawɗe daga juuɗe Bulus ɗe ɗum meeɗaayi yi'uki.</verse><verse id="12">Haa maa lefoy e kolte meemuɗe ɓandu maako fuu e njaaranee nyawɓe, e ɓe njamɗita, ginni maa mburtoo nder maɓɓe.</verse><verse id="13">Too, e woodi woɓɓe Yahuudanko'en yiilotooɓe ngam wurtinanki ginnaaɓe ginni. Woɓɓe maɓɓe poondii huutirki inde Yeesu Joomiraawo, e ɓe mbi'a ginni ɗin, “Nder inde Yeesu mo Bulus wa'ajinta e min mbi'a'on mburtee!”</verse><verse id="14">Ɓiɓɓe goɗɗo mawɗo ardiiɓe diina Yahuudanko'en bi'eteeɗo Siiba kamɓe njoweeɗiɗo e ngaɗa non.</verse><verse id="15">Ammaa ginnol ngol wi'iɓe, “E mi andi Yeesu, e mi andi Bulus, ammaa onon, on ɓeye?”</verse><verse id="16">Ginnaaɗo on yananiɓe, nawniɓe, jaaliiɓe haa ɓe mburtii wuro ngon, e ɓe ndogga ɓe ɓornaaki ɓe fuu ɓe nawnooɗe.</verse><verse id="17">Habaru maajum sankitii nder Yahuudanko'en e yimɓe naa' Yahuudanko'en jooɗiiɓe nder gariiri Aafisa. Kulol nangiɓe, ɓe fuu. Inde Yeesu boo heɓii mawnineeki.</verse><verse id="18">Yimɓe ɗuɗɓe gartuɓe tokkuɓe Yeesu ngari mbi'i e njayri fuu kuuɗe kalluɗe ɗe ɓe kuwunoo.</verse><verse id="19">Darnooɓe ɗuɗɓe kawriti ɗereeji maɓɓe, ɓe nguliɗi yeeso yimɓe. Nde ɓe limi ceede maaji, ɗe njaarii ceede ajurfaari 50,000.</verse><verse id="20">Non habaru Yeesu ɓeydi sankitoraaki koo toye.</verse><verse id="21">Gaɗa fii ɗum ɗon fuu, Bulus suɓi tokka laawol leyɗe Makidooniya e Akaaya yaaki Urucaliima. O wi'i, “Gaɗa mi yahii ton, doole mi yaha gariiri Rooma maa.”</verse><verse id="22">Sey o lili wallayɓemo ɗiɗo, Timooti e Erastus, ɓe njaha leydi Makidooniya. Kanko boo o waali balɗe nder leydi Aasiya.</verse><verse id="23">E carel ngel hawre mawnde ummii nder Aafisa dow Laawol Joomiraawo ngol Bulus ekkitinta.</verse><verse id="24">E woodi goɗɗo ba'illo ajurfaari bi'eteeɗo Dimitiiriyus. E mo waɗa cuuɗi pamari ɗi mawninki allah maɓɓe ɗi ajurfaari nanduɗi e cuuɗi gunki maɓɓe debum bi'eteeɗum Artemis. Naa' ceede seɗɗa o heɓantaɓe, kanko e ɓe o huudata.</verse><verse id="25">Sey o hawriti ɓe o huudata ɓen e woɓɓe gaɗooɓe iri kuugal ngal, o wi'iɓe, “Bandiraaɓe am, on andi kuugal nga'al e waddana'en ceede ɗuɗɗe.</verse><verse id="26">Kadimaa on nanii, on ngi'ii ko Bulus waɗata. E mo selna yimɓe ɗuɗɓe, naa' ɗo'o nder gariiri Aafisa tan, ammaa haa nder leydi Aasiya fuu. E mo wi'aɓe allaaji ɗi yimɓe ngaɗi e juuɗe maɓɓe, naa' ɗi goongaaji.</verse><verse id="27">To en aldiimo non, yimɓe mbonnay inde kuugal meeɗen. Naa' kanjum tan, ɗonmaa ɓe mbonnay inde suudu mawninki allah meeɗen Artemis mawɗo. Nden ɓe alay teddinkimo, kanko mo jooɗiiɓe leydi Aasiya e duuniyaaru ndu'u fuu mawninta.”</verse><verse id="28">Nde ɓe nani non, ɓerɗe maɓɓe metti, ɓe ngulli, e ɓe mbi'a, “Artemis mo Aafisa kanko woni mawɗo!”</verse><verse id="29">Hakkiilo yimɓe gariiri ndin fuu ummii, ɓe njahi ɓe nangi Gaayus e Aristarkus, yimɓe Makidooniya, jaadooɓe e Bulus. Ɓe ndasiɓe, ɓe njaariɓe njayri to yimɓe gariiri kawritata.</verse><verse id="30">Bulus e yiɗi nattuki nder moɓtorde nden, ammaa tokkuɓe Yeesu kaɗimo.</verse><verse id="31">Haa e woɓɓe nder mawɓe leydi Aasiya, higooɓe maako, lilonoyimo toriimo to' o natta wigeere nden.</verse><verse id="32">E carel ngel, hakkiilo hawrutuɓe fuu jiiɓake. Koo moye e ka wi'ata, ngam ɗuɗɓe nder maɓɓe andaa ko hawritiɓe.</verse><verse id="33">Yahuudanko'en ngartiri Alijanda metoowo ngam maɓɓe. Woɓɓe nder hawrutuɓe ɓen mbi'imo o meta. Sey Alijanda ƴefti jungo ngam ɓe nde''ita o metanaɓe.</verse><verse id="34">Ammaa nde ɓe anditi o Yahuudankeejo, ɓe ngaɗi awaaji ɗiɗi e ɓe mbi'a e sembe, “Artemis mo Aafisa kanko woni mawɗo!”</verse><verse id="35">Ammaa nde bindoowo gariiri ndin de''itiniɓe, o wi'iɓe, “Onon Aafisanko'en, koo moye e andi ɗo'o Aafisa woni to ɗum reenata suudu mawninki Artemis mawɗo e hayre maako janoynde daga dow.</verse><verse id="36">Walaa baawayɗo yeddukiɗum. Ngam non e haani pukkinon ɓerɗe mooɗon, paamee e ko ngaɗoton.</verse><verse id="37">Yimɓe ɓe ngadduɗon ɗo'o ɓe ngujjaayi koo ɗume nder suudu do'aare, ɓe kuɗaayi allah meeɗen.</verse><verse id="38">To Dimitiiriyus e ɓe o huudata e ngiɗi wullaaki goɗɗo, suudu kiita e maɓɓitii, e woodi gaɗooɓe kiita, sey ɓe ngulloyoo ton!</verse></chapter><chapter id="20"><verse id="1">Nde koo ɗume waltii, Bulus hawriti tokkuɓe Yeesu, sembiɗini ɓerɗe maɓɓe. Gaɗa o jaɓɓootiri e maɓɓe, o dilli leydi Makidooniya.</verse><verse id="2">O tokki nder leydi ndin, e mo sembiɗina ɓerɗe yimɓe e boliiɗe ɗuɗɗe. Nden o yottii leydi Helena.</verse><verse id="3">O waɗi lebbi tati ton. Carel ko o siryotoo nattuki komiwal yaaki leydi Siiriya, sey o nani habaru Yahuudanko'en ndarwii warukimo. Ngam non, o suɓi so''oraaki laawol Makidooniya.</verse><verse id="4">O yaadi e Sufaata ɓii Faarus mo gariiri Biiriya, e Aristarkus e Sakundus ɓe gariiri Tasaloonika, e Gaayus mo gariiri Darbe, e Timooti e Tiikikus e Turoofimus ɓe leyɗe Aasiya.</verse><verse id="5">Ɓe artimin yaaki gariiri Tooruwas, ɓe ndentimin ton.</verse><verse id="6">Gaɗa Humto Buroodi Ɗum Walaa Ƴuufinirɗum, min natti komiwal to gariiri Filibi. Gaɗa balɗe jowi min njottii to maɓɓe e gariiri Tooruwas, min ngaɗi balɗe joweeɗiɗi ton.</verse><verse id="7">Nyalnde Siwtaare min kawriti ngam senduki buroodi, sey Bulus waɗi ka metanki yimɓe haa caka jemma, ngam e mo yiɗi dilluki to finii.</verse><verse id="8">Nder suudu dow to min kawriti e woodi fitilaaji ɗuɗɗi.</verse><verse id="9">Goɗɗo kayeejo bi'eteeɗo Yuutikus e jooɗii dow yolnde suudu. Bulus juutini haala muuɗum haa kayeejo on fuɗɗi ŋoŋuki. Ɗeyngol teddungol nangimo, o yanoyi daga ton dow suudu tatawru. Ko ɓe koccamo fuu, o maayii.</verse><verse id="10">Ammaa Bulus jippii, yahi, turii dow maako, wuundiimo e juuɗe muuɗum, wi'i, “To' on kulu! E mo woodi yonki!”</verse><verse id="11">Sey Bulus ƴentiti, sendi buroodi, nyaami. Gaɗa maajum o nyamri yeeso e metankiɓe haa weeti, nden o dilli.</verse><verse id="12">Ɓe kootidi e kayeejo on, e mo foofa. Non sembiɗinii ɓerɗe maɓɓe naa' seɗɗa.</verse><verse id="13">Bulus suɓi tokka ɗatal yaha Aasus. Minon boo, min natti komiwal ngam e mo yiɗi naa min njahii ton min koccamo.</verse><verse id="14">Nde o tawimin to gariiri Aasus, min koccimo nder komiwal, min njahi gariiri Mitilin.</verse><verse id="15">Ɗonmaa min ummoyii ton nder komiwal, nde fini min njottii Kiyos. Nyalnde ɗiɗawre min njottii Saamos, nder nyalnde tatawre boo min njottii Militus.</verse><verse id="16">Bulus yiɗaa daraaki nder Aafisa, ngam o yiɗaa neeɓuki nder Aasiya. E mo yiɗi yottaaki Urucaliima ko nyalnde Humto Ɓendol Alkamaari wara, to ɗum waɗoto.</verse><verse id="17">Daga gariiri Militus, Bulus lilonoyi mawɓe tokkuɓe Yeesu wonɓe Aafisa ɓe ngara to maako.</verse><verse id="18">Nde ɓe ngari, o wi'iɓe, “Onon e ko'e mooɗon on andi no njooɗoriimi nder mooɗon daga nyalnde nde puɗɗumi nattuki leydi Aasiya warki hande.</verse><verse id="19">Mi huwanii Joomiraawo nder lestinki hoore e gonɗi ɗuɗɗi, koo nde mi yarii torraaji ɗuɗɗi e juuɗe Yahuudanko'en.</verse><verse id="20">On andi mi suuɗaayi'on koo ɗume ko wallata'on. Mi wa'ajinanii'on, mi ekkitinii'on yeeso yimɓe fuu, haa nder gure mooɗon.</verse><verse id="21">Mi wagginii Yahuudanko'en e yimɓe naa' Yahuudanko'en fuu ɓe tuubana Allah, ɓe kooloo Joomiraawo meeɗen Yeesu Almasiihu.</verse><verse id="22">Ruuhu Allah holliiyam mi yaha Urucaliima jooni. Mi andaa ko heɓatayam ton,</verse><verse id="23">sey ni Ruuhu Allah wi'iiyam nder gariiri ndi njaalumi fuu haɓɓeeki e torra e heɗiiyam.</verse><verse id="24">Ammaa mi hoccaayi yonki am bono goɗɗum geetum, to ni mi heɓii mi heenyii kuugal ngal Yeesu Joomiraawo hokkiyam, waato wa'ajinki Habaru Belɗum ɗum yidde Allah.</verse><verse id="25">“Mi yiilake nder mooɗon, e mi wa'ajinana'on habaru Laamu Joomiraawo. Jooni, e mi andi on puɗɗitataa yi'ukiyam.</verse><verse id="26">Ngam non e mi wi'a'on hande to goɗɗo nder mooɗon selii laawol goonga, hakke maako walaa dow am.</verse><verse id="27">Ngam mi wa'ajinanii'on ko Allah yiɗi fuu, mi suuɗaayi'on koo ɗume.</verse><verse id="28">Paamanee ko'e mooɗon, ndeenon ornde nde Ruuhu Allah hokki'on. Ngartee woynaaɓe kawtal yimɓe Allah, ɓe o soodiri e mayde Ɓiɗɗo maako.</verse><verse id="29">E mi andi gaɗa mi alii ɗo'o yimɓe kalluɓe bo caafaali no nattay nder mooɗon, kadimaa boo ɓe alataa ornde nden.</verse><verse id="30">Haa nder mooɗon maa, woɓɓe ummoto e ekkitina ekkitinol fewre ngam ɓe pooɗoya tokkuɓe Yeesu tokkaɓe.</verse><verse id="31">Ngam non, paamee, ciftoree duuɓi tati ngaɗumi, jemma e nyalawma, e mi waggina koo moye mooɗon fuu haa e gonɗi.</verse><verse id="32">“Jooni, mi waɗii'on nder jungo Allah e wolde maako, baawaynde sembiɗinki'on hokka'on ndonu ngu o resani ceniiɓe maako fuu.</verse><verse id="33">Mi meeɗaayi yiɗuki ceede goɗɗo koo kolte goɗɗo.</verse><verse id="34">Onon e ko'e mooɗon, on andi mi huutirii juuɗe am ngam mi walla hoore am e wonduɓe e am.</verse><verse id="35">Mi hollii'on misaalu nder ko ngaɗumi fuu. Non haani ngaɗon ngam mballon tampuɓe. Ciftoree boliiɗe ɗe Yeesu Joomiraawo wi'i e hoore muuɗum, ‘Kokkoowo ɓurii jaɓoowo barka.’ ”</verse><verse id="36">Nde Bulus yottini boliiɗe muuɗum, sey kanko e maɓɓe ɓe fuu ɓe ndiccii ɓe ngaɗi do'aare.</verse><verse id="37">Ɓe fuu ɓe mboyi bojji ɗuɗɗi, ɓe nguundi Bulus ɓe njaɓɓotiri e maako.</verse><verse id="38">Ko ɓuri wannukiɓe woni nde o wi'iɓe ɓe puɗɗitataa ɓe ngi'amo. Sey ɓe ɗoftimo ɓe njaarimo to komiwal.</verse></chapter><chapter id="21"><verse id="1">Nde min cendiri e maɓɓe, min natti komiwal, min njahi leydi Kos. Nde weeti, min njahi leydi Roodos, daga ton min njahi gariiri Faatira.</verse><verse id="2">Ɗon min tawi komiwal jahayngal leydi Finiikiya, sey min nattingal, min ndilli.</verse><verse id="3">Min kaynii leydi ngondi caka ndiyam bi'eteendi Sayiifurus min tokki fombina mayri, min ummanii leydi Siiriya. Min njotti gariiri Taaya, ton to ɗum jippinanta komiwal amin doŋle.</verse><verse id="4">Min tawi tokkuɓe Yeesu ton, min njooɗodii e maɓɓe balɗe joweeɗiɗi. Nder bawɗe Ruuhu Allah ɓe mbi'i Bulus to' o yaha Urucaliima.</verse><verse id="5">Ammaa nde yontoore nden heenyi, min co''ii to komiwal. Ɓe fuu ɓe ɗoftimin, kamɓe e rewɓe maɓɓe e ɓikkoy maɓɓe, haa min mburtii gariiri. Min ndiccii daande maayo, min ngaɗi do'aare.</verse><verse id="6">Nde min cendiri, minon min natti komiwal, kamɓe boo ɓe co''ii gure maɓɓe.</verse><verse id="7">Min ali gariiri Taaya min dilli nder komiwal ngal, min njotti gariiri Tolemayis. Min tawi tokkuɓe Yeesu ton, min mbaali to maɓɓe walnde wo'oyre.</verse><verse id="8">Nde fini min ali ɗon, min njahi gariiri Kaysaariya. Min natti wuro Filibus ga'ajinoowo Habaru Belɗum, min njippii to maako. Kanko o go'oto nder ɓen ɗon njoweeɗiɗo ɓe ɗum suɓi ngam kuwana tokkuɓe Yeesu.</verse><verse id="9">E mo woodi ɓiɓɓe rewɓe nayo ɓe te'aaka, gaɗooɓe annabaaku.</verse><verse id="10">Gaɗa min njooɗake ɗon balɗe seɗɗa, goɗɗo annabiijo bi'eteeɗo Agabus wari daga leydi Yahuudiya wari to amin.</verse><verse id="11">O hocci taadorde Bulus, o haɓɓi juuɗe maako e koyɗe maako, o wi'i, “Ruuhu Allah wi'ii nihi Yahuudanko'en wonɓe Urucaliima kaɓɓirta joomu taadorde nde'e, ɓe ngaɗamo nder juuɗe yimɓe naa' Yahuudanko'en.”</verse><verse id="12">Nde min nani ko o wi'i, minon e wonɓe ɗon fuu, min torii Bulus to' yaha Urucaliima.</verse><verse id="13">Bulus nootii, wi'imin, “Alee bojji, to' on ngewanam ɓernde! E mi siryii naa' mi haɓɓee tan, ammaa haa mi maaya ton Urucaliima ngam inde Yeesu Joomiraawo.”</verse><verse id="14">Nde min anditi min mbaawataa waylutuki nyumo maako, min nde''iti, min mbi'i, “Joomiraawo waɗa no yiɗi!”</verse><verse id="15">Gaɗa min ngaɗii balɗe seɗɗa ton, min ciryii yaaki Urucaliima.</verse><verse id="16">Woɓɓe nder tokkuɓe Yeesu daga Kaysaariya ɗoftimin, ɓe njaarimin wuro goɗɗo neɗɗo bi'eteeɗo Manaason ƴiwoyɗo Sayiifurus. Kanko o go'oto nder tokkuɓe Yeesu arande'en mo min njippoto to wuro muuɗum.</verse><verse id="17">Nde min njottii Urucaliima, tokkuɓe Yeesu njaɓɓimin nder welwelo.</verse><verse id="18">Nde weeti min njaadi e Bulus to Yaakubu. Mawɓe kawtal tokkuɓe Yeesu fuu e ɗon.</verse><verse id="19">Gaɗa Bulus howniiɓe, o wi'iɓe koo ɗume ko Allah huwi daga juuɗe maako nder yimɓe naa' Yahuudanko'en.</verse><verse id="20">Nde ɓe nani ko o wi'i, ɓe ngetti Allah. Ɓe mbi'i Bulus, “An bandiraawo amin, a yi'ii no Yahuudanko'en tokkuɓe Yeesu ɗuuɗiri, ɓe fuu e ɓe tiini tokkuki Attawra.</verse><verse id="21">Ɓe nanii a ekkitina Yahuudanko'en wonɓe nder goɗɗi leƴƴi ala tokkuki Attawra, a wi'a to' ɓe naada ɓikkoy maɓɓe, to' ɓe tokka ndonu Yahuudanko'en.</verse><verse id="22">Noye ngaɗeten? Ngam e min andi ɓe nanay a warii ɗo'o.</verse><verse id="23">Jooni waɗu ko min mbi'atama. Ɗo'o e woodi worɓe nayo gaɗanɓe Allah alkawal.</verse><verse id="24">Yaadu e maɓɓe, ngaɗon ko diina Yahuudanko'en wi'i ngaɗen ngam ngarton laaɓuɓe yeeso Joomiraawo. Nden kokkaa ko haani ɓe kokka ngam ɓe pembee. Non hollay yimɓe ko nanata fuu dow maaɗa naa' ɗum goonga. Ɓe anday kadimaa an e hoore maaɗa, a tokki Attawra.</verse><verse id="25">Ammaa kooliiɓe Yeesu ƴiwoyɓe goɗɗi leƴƴi, min mbindaniiɓe to' ɓe nyaama ko hirsanaa gunkiiji e ko saaɗi e ko moylanaa daande, koo ƴiiƴam, nden to' ɓe ngaɗa njeenu.”</verse><verse id="26">Sey Bulus hocci worɓe nayo ɓen yaadi e maɓɓe. Nde fini ɓe ngaɗi ko diina Yahuudanko'en wi'i ɓe ngaɗa ngam wartuki laaɓuɓe. Sey o natti Wuro Ceniingo, o wi'i ardiiɓe diina nyalnde nde balɗe laaɓinki maɓɓe keenyata, nyalnde nde ɗum hirsata cakkiri ngam koo moye maɓɓe.</verse><verse id="27">Nde balɗe joweeɗiɗi ɗen ɓadii heewuki, woɓɓe Yahuudanko'en ƴiwoyɓe leydi Aasiya ngi'i Bulus nder Wuro Ceniingo. Sey ɓe ummini hakkiilo hawrutuɓe ɗon fuu, ɓe nangimo.</verse><verse id="28">Ɓe ngulli ɓe mbi'i, “Israa'iilanko'en, mballeemin! Raa neɗɗo jahoowo koo toye e ekkitina yimɓe e wi'a lenyol meeɗen e Attawra meeɗen e Wuro Ceniingo ngo'o walaa ko nafi. Jooni maa o wonnii wigeere ceniinde ngam o waddii yimɓe naa' Yahuudanko'en nder Wuro Ceniingo!”</verse><verse id="29">Ɓe mbi'u non ngam ɓe ngiidiino Bulus e Turoofimus neɗɗo Aafisa nder gariiri ndin. E ɓe kammii Bulus nattiniimo nder Wuro Ceniingo.</verse><verse id="30">Hakkiilo yimɓe gariiri ndin fuu ummii. Yimɓe e mburtoyoo koo toye e ndoggoya e ngara. Ɓe nangi Bulus ɓe ndasimo ɓe mburtinimo Wuro Ceniingo. Ɗon e ɗon dammuɗe maago fuu maɓɓaa.</verse></chapter><chapter id="22"><verse id="1">“Onon bandiraaɓe am e danyooɓe am, kettindaneeyam mi wi'a'on goonga dow ko ngulloriiɗonyam.”</verse><verse id="2">Nde ɓe nani e mo metiranaɓe Ibraaniyankoore ɓe ɓeydi de''utuki. Nden o wi'iɓe,</verse><verse id="3">“Min mi Yahuudankeejo danyaaɗo gariiri Tarsus nder leydi Kiliikiya. Ammaa ɗo'o Urucaliima mawnumi. Gamaaliya woni moodibbo am. Kanko janginiyam Attawra maama'en meeɗen. E mi tokki Allah e ɓernde go'o non no tokkirɗonmo hande.</verse><verse id="4">Mi torriino tokkuɓe Laawol Yeesu haa mi warii woɓɓe. Mi nangii worɓe haa e rewɓe, mi maɓɓiiɓe nder suudu cural.</verse><verse id="5">Mawɗo Mawɓe Ardiiɓe Diina e Kawtal Mawɓe boo ɓe mbaaway tabbitinanki'on ko mbiimi'on ɗum goonga. Daga to maɓɓe keɓumi ɗereeji yaaki to Yahuudanko'en wonɓe gariiri Dimasku. Mi yahi ton nangoyki tokkuɓe Yeesu, mi waddaɓe Urucaliima ngam ɓe torree.</verse><verse id="6">“E mi dow laawol yaaki Dimasku, nde ɓadiimi gariiri ndin, caka nyalawma mi andaa mi anditaa sey wongol jayngol danewol tar ƴiwoyi daga dow yeynaniiyam.</verse><verse id="7">Sey njanumi e leydi, nanmi wonde hononde e wi'ayam, ‘Caawulu, Caawulu, ngam ɗume torrataayam?’</verse><verse id="8">Nootiimi mbiimi, ‘Mawɗo, an ɗum moye?’ O wi'iyam, ‘Min woni Yeesu Najarankeejo mo torrataa.’</verse><verse id="9">Wonduɓe e am ngi'i jayngol ngol, ammaa ɓe nanaayi hononde metanayɗoyam on.</verse><verse id="10">Nden mbiimi, ‘Joomiraawo, ko ngiɗɗaa mi waɗa?’ O wi'iyam, ‘Umma njahaa Dimasku. Ton ɗum wi'atama ko ngaɗataa fuu.’</verse><verse id="11">Wonduɓe e am njoganiiyam juuɗe haa nder gariiri Dimasku, ngam jayngol ngol wumniiyam.</verse><verse id="12">“Nder gariiri ndin e woodi goɗɗo neɗɗo bi'eteeɗo Hanaaniya, kuloowo Joomiraawo, tokkuɗo Attawra, mo Yahuudanko'en jooɗiiɓe ton fuu manata.</verse><verse id="13">O wari o darii yeeso am, o wi'iyam, ‘Bandiraawo am Caawulu, wumtu!’ Ɗon e ɗon mbumtumi ngiimoomi.</verse><verse id="14">O wi'iyam, ‘Allah mo maama'en meeɗen suɓiima ngam andaa ko o yiɗi waɗuki, ngi'aa Aadiliijo maako, nanaa ko o wi'ata e honduko maako,</verse><verse id="15">ngam an andintamo yeeso yimɓe fuu dow ko ngiiɗaa e ko nanɗaa.</verse><verse id="16">Jooni, ɗume ndentuɗaa? Umma ɗum waɗanmaa baptisma, toroɗaa Allah yaafanomaa hakke maaɗa.’</verse><verse id="17">“Gaɗa mi wartii Urucaliima, e mi waɗa do'aare nder Wuro Ceniingo, sey ngiimi wahayu.</verse><verse id="18">Nder wahayu ɗum, mi yi'i Joomiraawo e wi'ayam, ‘Yawnu, wurta Urucaliima, ngam yimɓe ɗo'o njaɓataa ko mbi'ataa dow am.’</verse><verse id="19">Nden nootiimi mbiimi, ‘Joomiraawo, kamɓe e ko'e maɓɓe e ɓe andi mi nattii nder cuuɗi do'aare fuu, mi nangii tokkuɓe Yeesu, mi piyiiɓe, mi maɓɓiiɓe nder suudu cural.</verse><verse id="20">Nde Istifaanus metanayɗo yimɓe dow maaɗa waraa, min e hoore am mi jaɓii warukimo, min reeni kolte barɓemo.’</verse><verse id="21">Joomiraawo wi'iyam, ‘Umma, mi lilete to woɗɗi nder leƴƴi ɗi naa' Yahuudanko'en.’ ”</verse><verse id="22">Yimɓe ɓen e kettindanii Bulus naaki o wi'i ka'a haala. Sey ɓe ngulli sembee, ɓe mbi'i, “Mbareemo, itteemo daga nder duuniyaaru ndu'u! O haanaayi aldeeki e yonki!”</verse><verse id="23">E ɓe ngulla, e ɓe ɓortoo kolte maɓɓe, e ɓe nokka mbulmbuldi e ɓe cankitandi dow.</verse><verse id="24">Sey mawɗo sooji'en on wi'i ɗum yaara Bulus nder wuro sooji'en, ɓe piyamo ngam ɓe anda ko waɗi yimɓe ɓen ngullirta dow maako nihi.</verse><verse id="25">Nde ɓe kaɓɓimo ngam ɓe piyamo, sey Bulus wi'i ardiiɗo gonɗo ɗon, “Koo on ngoodi laamu fiiki Roomankeejo mo waɗanaaka kiita taw?”</verse><verse id="26">Nde ardiiɗo on nani non, o yahi to mawɗo maako, o wi'i, “Ɗume ngiɗɗaa waɗankimo? Ngam neɗɗo on o Roomankeejo!”</verse><verse id="27">Sey mawɗo sooji'en on wari to Bulus, ƴamimo wi'i, “Wi'am goonga, a Roomankeejo?”
Bulus nootii, wi'i, “Ee, mi Roomankeejo!”</verse><verse id="28">O wi'i Bulus, “Min, e ceede ɗuɗɗe keɓumi wartuki Roomankeejo.”
Bulus wi'imo, “Min boo mi Roomankeejo ngam danyooɓe am ngartii Roomanko'en.”</verse><verse id="29">Ɗon e ɗon ciryinooɓe fiikimo alimo. Mawɗo on huli, ngam o anditii Bulus no Roomankeejo, raɗɗum haa ɓe kaɓɓiriimo ɓoggi njamndi.</verse><verse id="30">Too, mawɗo sooji'en on e yiɗi anduki ko waɗi Yahuudanko'en ngulloyii Bulus. Ngam non, nde weeti o waɗi ɗum fitti Bulus o noddi mawɓe ardiiɓe diina e Kawtal Mawɓe fuu ɓe kawrita. O waddi Bulus yeeso maɓɓe.</verse></chapter><chapter id="23"><verse id="1">Bulus sutii Kawtal Mawɓe, wi'iɓe, “Bandiraaɓe am, e ɓernde laaɓunde tokkirmi Allah daga arande haa warki hande.”</verse><verse id="2">Sey Hanaaniya, Mawɗo Mawɓe Ardiiɓe Diina wi'i dariiɓe haade Bulus piya honduko maako.</verse><verse id="3">Sey Bulus wi'imo, “An maa Allah fiyete, an munaafukiijo! A jooɗi ngam ngaɗanaayam kiita dow dooka Attawra, ammaa an a yewii dooka ɗum ngam a wi'i mi fiyee.”</verse><verse id="4">Dariiɓe haade maako mbi'imo, “A huɗu Mawɗo Mawɓe Ardiiɓe Diina mo Allah suɓi?”</verse><verse id="5">Bulus wi'i, “Bandiraaɓe am, mi andaa o Mawɗo Mawɓe Ardiiɓe Diina, ngam aayaare wi'ii, ‘Taa' huɗu ardiiɗo lenyol!’ ”</verse><verse id="6">Nde Bulus anditi woɓɓe nder kawtal ngal ɓe Saadusanko'en, woɓɓe nder maɓɓe boo ɓe Faarisanko'en, o wi'i e sembe, “Bandiraaɓe am, min mi Faarisankeejo, ɓii Faarisanko'en. Mi wulla dow kammunde nde ngoodumi dow ummaaki mayɓe.”</verse><verse id="7">Nde o wi'i non, sey Faarisanko'en e Saadusanko'en puɗɗi yeddootirki. Kawtal ngal sendii ɗiɗi,</verse><verse id="8">ngam Saadusanko'en mbi'i ummaaki mayɓe walaa, malaa'ika'en ngalaa, ruuhuuji ngalaa, ammaa Faarisanko'en e mbi'a ɗum fuu tatum e ɗum woodi.</verse><verse id="9">Geddi ɓeydi ummaaki. Woɓɓe daga nder moodiɓɓe Attawra nder Faarisanko'en ndari, ummini geddi kalluɗi, ɓe mbi'i, “Min ngi'aayi goɗɗum ko halli ko neɗɗo o'o waɗi. Ɗum gaɗotooɗum ruuhu koo malaa'ikaajo meddii e maako!”</verse><verse id="10">Geddi ɗin ngarti kalluɗi haa mawɗo sooji'en on huli to Bulus ciccitee. Ngam non o wi'i sooji'en maako njaha teetoya Bulus to yimɓe e sembe, ɓe njaaramo wuro sooji'en.</verse><verse id="11">Nder jemmaare nden Joomiraawo wangi haade Bulus, wi'imo, “Taa' hulu! Non no andinirɗaa habaru am nder Urucaliima, doole ngaɗaa non nder gariiri Rooma.”</verse><verse id="12">Nde weeti, woɓɓe Yahuudanko'en kawti ko'e, ɓe kunii wiiki ɓe njarataa ɓe nyaamataa sey to ɓe mbarii Bulus.</verse><verse id="13">Kaɓɓuɓe dabare nden ɓurii yimɓe 40.</verse><verse id="14">Ɓe njahi to mawɓe ardiiɓe diina e mawɓe, ɓe mbi'iɓe, “Min kunanake Allah min njarataa min nyaamataa, sey to min mbarii Bulus.</verse><verse id="15">Jooni, onon e Kawtal Mawɓe, mbi'ee mawɗo sooji'en o waddana'on Bulus, ngaɗon bo on ngiɗi ɓeydon nanuki ko o wi'ata. Minon boo, e min ciryii warukimo ko o yottoo to mooɗon.”</verse><verse id="16">Ammaa ɓii minyiraawo Bulus debbo nanii ko ɗum ciryii. Ngam non o yahi to wuro sooji'en ngon, o natti, o wi'ika Bulus.</verse><verse id="17">Sey Bulus noddi go'oto nder ardiiɓe sooji'en, wi'imo, “Yaaru kayeejo o'o to mawɗo mooɗon, ngam e mo woodi ko o wi'atamo.”</verse><verse id="18">Sey ardiiɗo sooji'en on yaarimo to mawɗo on, o wi'imo, “Nangaaɗo bi'eteeɗo Bulus noddiyam, toriiyam mi wadda kayeejo o'o to maaɗa, ngam e woodi ko o wi'atama.”</verse><verse id="19">Mawɗo on nangi jungo maako, fooɗimo wuttudu, ƴamimo, wi'imo, “Ɗume ngiɗɗaa wi'ukiyam?”</verse><verse id="20">Kayeejo on nootii, wi'i, “Ardiiɓe Yahuudanko'en kawtii hoore jaango ɓe torete njaaranaaɓe Bulus yeeso Kawtal Mawɓe, ɓe ngaɗay bo e ɓe ngiɗi ɓe ɓeyda nanuki ko o wi'ata.</verse><verse id="21">Ammaa taa' jaɓu ko ɓe mbi'i! Ngam ko ɓuri yimɓe 40 nder maɓɓe ciryake taɓɓaakimo dow laawol. Ɓe fuu ɓe kunake ɓe njarataa ɓe nyaamataa sey to ɓe mbariimo. Jooni ɓe ciryake, e ɓe keɗii ko ngaɗataa.”</verse><verse id="22">Mawɗo on wi'i kayeejo on, “Taa' wi'u koo moye a wi'iiyamka.” Sey o ali kayeejo on dilli.</verse><verse id="23">Sey mawɗo sooji'en on noddi ardiiɓe sooji'en muuɗum ɗiɗo, wi'iɓe, “Ciryee sooji'en 200 e sooji'en waɗɗotooɓe pucci kamɓe 70 e sooji'en jogotooɓe labbe 200, nangon laawol yaaki gariiri Kaysaariya njamndi joweenayi hande jemma.</verse><verse id="24">Ciryee pucci ɗi Bulus waɗɗotoo njaaronmo jam to Felis gomnaajo.”</verse><verse id="25">Mawɗo on windi ɗerewol, wi'i,</verse><verse id="26">“Min, Kalawdiyus Lisiya, e mi hownumaa, yaa Felis, laamiiɗo mawɗo.</verse><verse id="27">Neɗɗo mo lildoymaami, ardiiɓe Yahuudanko'en nangiimo, e ngiɗi warkimo. Nde ɗum wi'iyam o Roomankeejo, mi yaadii e sooji'en, teetumoomi.</verse></chapter><chapter id="24"><verse id="1">Gaɗa balɗe jowi, Hanaaniya, Mawɗo Mawɓe Ardiiɓe Diina, wari Kaysaariya. E mo wondi e woɓɓe mawɓe e goɗɗo lawyaajo bi'eteeɗo Tartulus. Ɓe ngullii Bulus yeeso Felis gomnaajo.</verse><verse id="2">Nde ɗum waddi Bulus, Tartulus fuɗɗi metuki dow maako e wi'a,
“Allah reene, laamiiɗo mawɗo! Laamu maaɗa waddaniimin jonde jam naa' seɗɗa, kadimaa a mo''inii ko haani mo''ineeki, ko leydi ndi'i ɓeydortoo, an waɗiɗum.</verse><verse id="3">Ɗum fuu daga to maaɗa min keɓiɗum, min ngettiima naa' seɗɗa.</verse><verse id="4">Mi yiɗaa juutinankima boliiɗe, ammaa e mi toromaa taa jaɓii hettindanamin seɗɗa.</verse><verse id="5">Min tawii neɗɗo o'o no kalluɗo naa' seɗɗa, gaddoowo hawre hakkunde Yahuudanko'en nder duuniyaaru fuu. O mawɗo nder diina Najaranko'en, waato tokkuɓe Yeesu.</verse><verse id="6">Haa maa o fuɗɗii lallinki Wuro Ceniingo, kanjum waɗi min nangimo. [Min ngiɗii waɗankimo kiita amin,</verse><verse id="7">ammaa Lisiya mawɗo sooji'en teetimo to juuɗe amin e sembe,</verse><verse id="8">o wi'i wulloyiiɓemo ngara yeeso maaɗa.] An e hoore maaɗa, ƴamumo, a nanay boɗɗum ko min ngulloriimo fuu.”</verse><verse id="9">Yahuudanko'en garduɓe e maako kawti mbi'i ko o wi'i fuu ɗum goonga.</verse><verse id="10">Sey Felis gomnaajo holli Bulus meta, sey Bulus wi'imo,
“E mi andi a waɗii duuɓi ɗuɗɗi a waɗana yimɓe leydi ndi'i kiita. Ngam maajum e mi nana belɗum wi'ukima ko yimɓe ɓe'e ngulloriiyam.</verse><verse id="11">Ɗum ɓuraayi balɗe sappo e ɗiɗi ko njaami Urucaliima ngam mi mawnina Joomiraawo. Taa ɗaɓɓitii koo ɗume, a taway non ɗum wontindiri.</verse><verse id="12">Walaa tawuɗoyam e mi yeddootira e goɗɗo koo e mi ummina hakkiilo yimɓe, koo nder Wuro Ceniingo, koo nder cuuɗi do'aare, koo nder gariiri.</verse><verse id="13">Ɓe mbaawataa tabbitinankima ko ɓe ngulloriiyam jooni.</verse><verse id="14">E mi andi e ɓe mbi'a Laawol Yeesu ngol tokkumi ɗum fewre, ammaa e mi mawnina Allah mo maama'en amin, e mi hoolii ko windaa nder Attawra e defte annabo'en fuu.</verse><verse id="15">Ɗonmaa e mi waɗi kammunde am to Allah, no kamɓe maa ɓe ngaɗiri kammunde maɓɓe dow maako, wi'uki mayɓe aadili'en e kalluɓe fuu ɓe ummoto daga mayde.</verse><verse id="16">Kanjum waɗi koo ndeye nyalnde e mi yiɗi jooɗodaaki e ɓernde laaɓunde yeeso Allah e yeeso yimɓe.</verse><verse id="17">“Mi waɗii duuɓi seɗɗa e leyɗe yaasi. Gaɗa ɗon mi so''ake Urucaliima ngam yaaranki ɓe ngalanaa dokkal e sakkanki Joomiraawo.</verse><verse id="18">E mi nder waɗuki ko diina amin wi'i mi waɗa ngam mi warta laaɓuɗo yeeso Joomiraawo, sey ɓe tawiyam nder Wuro Ceniingo. Mi wondaa e yimɓe ɗuɗɓe, mi umminaayi hakkiilo koo moye.</verse><verse id="19">Ammaa e woodi woɓɓe Yahuudanko'en ɗon ƴiwoyɓe leydi Aasiya, kamɓe kaani ngara ngullooyam yeeso maaɗa, to e woodi ko ɓe ngullortooyam.</verse><verse id="20">Koo boo ɓe'e wonɓe ɗo'o sey ɓe mbi'a fii kalluɗum ɗum ɓe tawriyam carel ko ndariimi yeeso Kawtal Mawɓe,</verse><verse id="21">sey ni haala ngo'ota tan ka mbiimi nde ndariimi yeeso maɓɓe, wi'uki, ‘On ngaɗanayam kiita hande ngam mi jaɓii mayɓe ummoto daga mayde!’ ”</verse><verse id="22">Nde Felis nani non o ƴefti haala kan, ngam e mo andi Laawol Yeesu boɗɗum. O wi'i, “Sey to Lisiya mawɗo sooji'en warii, mi taƴana'on kiita.”</verse><verse id="23">O wi'i ardiiɗo sooji'en sura Bulus, ammaa to' o haɗamo wedditaaki, o ala higooɓe maako mballamo.</verse><verse id="24">Gaɗa balɗe seɗɗa Felis wardi e debbo muuɗum, Yahuudankeejo bi'eteeɗo Duruusila. O lili Bulus noddoyee o nana ko o wi'ata dow hoolaaki Yeesu Almasiihu.</verse><verse id="25">Ammaa nde Bulus waɗi ka metuki dow aadilaaku e suruki hoore e Nyalnde Jaango, sey Felis huli, wi'i, “Jooni ɗum heƴii. Yahu! To mi heɓii carel, mi noddete.”</verse><verse id="26">E mo kammii Bulus hokkaymo ceede. Kanjum waɗi koo ndeye e mo noddamo ngam ɓe medda.</verse><verse id="27">Gaɗa duuɓi ɗiɗi, Felis jippii, Fokiyus Festus warti gomnaajo. Nde Felis e yiɗi welnanki Yahuudanko'en ɓerɗe, o ali Bulus nder suudu cural.</verse></chapter><chapter id="25"><verse id="1">Balɗe tati gaɗa Festus warii nder leydi ndin ngam fuɗɗuki kuugal laamu muuɗum, o ummii daga Kaysaariya, o yahi Urucaliima.</verse><verse id="2">Ton mawɓe ardiiɓe diina e ardiiɓe Yahuudanko'en ngullii Bulus to maako. Ɓe toriimo</verse><verse id="3">o waddanaɓe Bulus Urucaliima, ngam ɓe ngaɗii dabare no ɓe mbardatamo dow laawol.</verse><verse id="4">Festus wi'iɓe, “Bulus e ton maɓɓii nder suudu cural gariiri Kaysaariya. Min e hoore am mi so''oto ton naa' ko neeɓi.</verse><verse id="5">Ngam maajum, sey mawɓe mooɗon njaada e am Kaysaariya, ɓe ngulloomo ton to e woodi goɗɗum kalluɗum ɗum o waɗi.”</verse><verse id="6">Festus jooɗii to maɓɓe ko ɓadii balɗe joweetati koo sappo. Gaɗa maajum o so''ii gariiri Kaysaariya. Nde weeti, o jooɗii dow jooɗorgal kiita, o wi'i Bulus waddee.</verse><verse id="7">Nde Bulus wari, Yahuudanko'en ƴiwoyɓe Urucaliima piliimo, ɓe ngulloriimo gullaali ɗuɗɗi kalluɗi, ɗi ɓe mbaawaayi tabbitinki.</verse><verse id="8">Ammaa Bulus wi'iɓe, “Mi waɗaayi ko Attawra haɗi, koo ko haanaa dow Wuro Ceniingo, koo boo dow Kaysar laamiiɗo Roomanko'en mawɗo.”</verse><verse id="9">Ammaa Festus e yiɗi welnanki Yahuudanko'en ɓernde, ngam non o ƴami Bulus, o wi'i, “A jaɓay njahaa Urucaliima ngam mi waɗanmaa kiita ton dow ko ɗum wullortomaa?”</verse><verse id="10">Bulus nootii, wi'i, “Jooni e mi darii yeeso jooɗorgal kiita ley laamu Kaysar laamiiɗo Roomanko'en mawɗo to haani mi waɗanee kiita. Mi waɗanaayi Yahuudanko'en goɗɗum ko wooɗaa. An e hoore maaɗa a andi.</verse><verse id="11">To mi waɗii goɗɗum ko hewti mi waree, mi salataako wareeki. Ammaa to ko ɓe ngulloriiyam naa' ɗum goonga, walaa baawayɗo waɗukiyam e juuɗe maɓɓe. E mi yiɗi mi waɗanee kiita yeeso Kaysar!”</verse><verse id="12">Gaɗa Festus meddii e kokkooɓemo caawori, o wi'i Bulus, “Nde a torake kiita maaɗa yaaree to Kaysar, ɗum yaarete to maako!”</verse><verse id="13">Balɗe seɗɗa gaɗa maajum, goɗɗo laamiiɗo bi'eteeɗo Agarifa e mawniraawo maako debbo bi'eteeɗo Banis ɓe ngari gariiri Kaysaariya ngam ɓe njaɓɓoo Festus.</verse><verse id="14">Nde ɓe mbaali ton balɗe seɗɗa, Festus hokki laamiiɗo on habaru Bulus, o wi'i, “E woodi goɗɗo neɗɗo mo Felis laamiiɗo ali ɗo'o nder suudu cural.</verse><verse id="15">Ko njaami Urucaliima, mawɓe ardiiɓe diina e mawɓe Yahuudanko'en ngulliimo to am, ɓe toriiyam mi taƴanamo kiita wareeki.</verse><verse id="16">Nootiimi, mbiimiɓe, enen Roomanko'en en ngaɗantaa goɗɗo kiita to gulliiɗomo walaa ɗon, nden naa' o hokkaama carel ngam o wurtina hoore maako dow ko ɗum wulloriimo.</verse><verse id="17">Too, nde ngardumi e maɓɓe ɗo'o, mi wonnaayi carel koo seɗɗa. Nde fini njooɗiimi dow jooɗorgal kiita, mbiimi neɗɗo on waddee.</verse><verse id="18">Nde gulliiɓemo ndarii, ɓe ngulloraakimo goɗɗum kalluɗum no kamminoomi.</verse><verse id="19">Sey geddi tan ɓe ngaadi e maako dow boliiɗe diina maɓɓe, e goɗɗo mayɗo bi'eteeɗo Yeesu, mo Bulus wi'ata e foofa.</verse><verse id="20">Min boo, nde mi andaa no ngaɗanaymi haala kan, ƴamumoomi to o jaɓii o yaha Urucaliima o waɗanee kiita ton dow ko ɗum wullortoomo.</verse><verse id="21">Ammaa nde o toriiyam o alee nder juuɗe sooji'en naa Kaysar waɗaniimo kiita, mbiimi o suree ton naa carel ngel lildaymoomi to Kaysar.”</verse><verse id="22">Nden Agarifa wi'i Festus, “Min e hoore am, e mi yiɗi nanki ko neɗɗo o'o wi'ata.”
Festus wi'imo, “A nanay ko o wi'ata jaango.”</verse><verse id="23">Nde fini Agarifa e Banis ngari nder laamu mawɗum, ɓe natti nder suudu kiita, kamɓe e mawɓe sooji'en e ardiiɓe gariiri ndin fuu. Nden Festus wi'i Bulus waddee, sey o waddaa.</verse><verse id="24">Festus wi'i, “An Agarifa laamiiɗo e yimɓe hawrutuɓe ɗo'o! On ngi'ii neɗɗo mo Yahuudanko'en fuu ngullii to am nder Urucaliima haa e ɗo'o, e ɓe mbi'a e sembe o haanaa aldeeki e yonki.</verse><verse id="25">Ammaa mi tawii o waɗaayi goɗɗum ko haani o waree. Ammaa nde kanko e hoore maako o torake kiita maako yaaree to Kaysar, mi suɓii lildukimo to Kaysar Laamiiɗo.</verse><verse id="26">Ammaa mi walaa haala ndariika dow maako ko haani mi windana laamiiɗo on. Kanjum waɗi ngaddumoomi ɗo'o yeeso mooɗon on fuu, ko ɓuri maa yeeso maaɗa an, Agarifa laamiiɗo, ngam to en ɗaɓɓitii koo ɗume mi heɓa ko mbindumi.</verse><verse id="27">Ngam e yiiki am, ɗum laaɓanaayam mi yaara nangaaɗo to Laamiiɗo Mawɗo, mi heɓaayi fii jamum ɗum o nangiraa.”</verse></chapter><chapter id="26"><verse id="1">Nden Agarifa wi'i Bulus, “Mi aliima wi'u ko ngiɗɗaa wi'uki.” Sey Bulus ƴefti jungo fuɗɗi wurtinki hoore muuɗum, wi'i,</verse><verse id="2">“Allah reene, Agarifa laamiiɗo. Mi nanii belɗum nde keɓumi carel metuki ngam mi wurtina hoore am yeeso maaɗa hande dow ko Yahuudanko'en ngulloriiyam fuu,</verse><verse id="3">ngam a andi ndonuuji Yahuudanko'en e geddi amin fuu. Ngam maajum e mi toromaa, hettindanayam nder munyal.</verse><verse id="4">“Yahuudanko'en fuu e andi jonde am daga ko mi sukayel pamarel. E ɓe andi no njooɗoriimi nder leydi am e nder Urucaliima fuu.</verse><verse id="5">Kamɓe e ko'e maɓɓe, to ɓe njaɓii waɗuki ceyda am, e ɓe andi daga arande mi go'oto nder tokkuɓe laawol diina amin ɓurngol saɗuki ngol Faarisanko'en.</verse><verse id="6">Jooni, e mi darii ɗo'o yeeso mooɗon e mi waɗanee kiita ngam kammunde am dow heɓuki alkawal ngal Allah waɗani maama'en amin.</verse><verse id="7">Leƴƴi amin sappo e ɗiɗi fuu e ndenti nder kammunde heɓuki alkawal ngal, kanjum waɗi e ɓe mawnina Allah jemma e nyalawma. Allah reene, ngam e mi woodi kammunde nden waɗi Yahuudanko'en ngulliiyam!</verse><verse id="8">Ngam ɗume kammiiɗon Allah waawataa umminki mayɓe?</verse><verse id="9">“Min e hoore am, ndenno mi kammake e haani mi waɗa ko mbaawaymi waɗuki ngam mi wonna inde Yeesu Najarankeejo.</verse><verse id="10">Kanjum ngaɗumi nder Urucaliima. Mawɓe ardiiɓe diina kokkiiyam laamu mi maɓɓa tokkuɓe Yeesu. Mi maɓɓi ɗuɗɓe nder suudu cural. Nde ɓe taƴanaa kiita wareeki, mi jaɓiiɗum.</verse><verse id="11">Mi torriiɓe nde ɗuɗɗum nder cuuɗi do'aare fuu. E mi waɗaɓe ɓe nganya tokkuki Yeesu. Mi hallaniiɓe naa' seɗɗa haa e mi ɗaɓɓitaɓe nder gariije goɗɗe leyɗe, e mi torraɓe.</verse><verse id="12">“Nde mawɓe ardiiɓe diina kokkiyam laamu nanguki tokkuɓe Yeesu to gariiri Dimasku sey ndillumi.</verse><verse id="13">Allah reene, e mi dow laawol caka nyalawma, sey ngiimi jayngol ƴiwoyii daga dow ngol ɓurii jayngol naange ngol yeynii dow amin, min e ɓe njaadaymi.</verse><verse id="14">Gaɗa min fuu min njanii e leydi, sey nanmi hononde e wi'ayam nder Ibraaniyankoore, ‘Caawulu, Caawulu, ngam ɗume torrataayam? A torra hoore maaɗa e meere nde nganyuɗaayam.’</verse><verse id="15">Nootiimi mbiimi, ‘Mawɗo, an ɗum moye?’ Joomiraawo wi'i, ‘Min woni Yeesu mo torrataa.</verse><verse id="16">Umma dara. Mi wangane ngam mi suɓumaa ngartaa kuwanayɗoyam, ceydinaa ko ngiiɗaa dow am jooni e ko kollaymaami yeeso ɗo'o.</verse><verse id="17">Mi hisnete daga juuɗe Yahuudanko'en e yimɓe naa' Yahuudanko'en, ɓe lilaymaami to maɓɓe.</verse><verse id="18">A wumtinayɓe, ɓe mburtoyoo nder nyiwre, ɓe ngarta nder jayngol, ɓe mburtoo nder laamu Ceyɗan, ɓe co''oo to Allah, ngam ɓe keɓa yaafaneeki hakke, ɓe natta nder yimɓe gartuɓe ceniiɓe ngam ɓe koolakeyam.’</verse><verse id="19">“Allah reene, Agarifa Laamiiɗo, kanjum waɗi mi salaaki waɗuki ko ngiimi nder wahayu daga dow.</verse><verse id="20">Arande mi wa'ajinanii yimɓe Dimasku, nden e yimɓe Urucaliima e leydi Yahuudiya fuu. Gaɗa non tokkumi nder yimɓe naa' Yahuudanko'en, mbiimiɓe ɓe tuuba, ɓe ngaylitoyoo to Allah, ɓe kuwa kuuɗe kollayɗe ɓe tuubii.</verse><verse id="21">Kanjum waɗi Yahuudanko'en nangiyam nder Wuro Ceniingo, ɓe ɓadii warkiyam.</verse><verse id="22">Ammaa Allah e wallayam haa hande. Ngam non e mi darii ɗo'o e mi metana'on goonga yeeso mawɓe e pamarɓe fuu. Mi wi'aayi koo ɗume sey ko Muusa e annabo'en horiiɓe mbi'i waɗay,</verse><verse id="23">waato Almasiihu torroto, nden o warta artuɗo ummaaki daga mayde, ngam o wadda jayngol to Yahuudanko'en e yimɓe naa' Yahuudanko'en.”</verse><verse id="24">Bulus e nder metuki, sey Festus ƴefti hononde, wi'i, “Bulus, hoore maaɗa waylitake! Ɗuuɗuki andal maaɗa haaŋiima!”</verse><verse id="25">Ammaa Bulus wi'i, “Allah reene, Festus, mi haaŋaaki. Ko mbiimi ɗum goonga cembiɗka.</verse><verse id="26">Agarifa laamiiɗo e andi fii ɗu'um fuu. Kanjum waɗi mi hulaayi metuki yeeso maako. Mi tabbitinii e mo andi koo ɗume no wontindiri, ngam ɗum waɗaaka e suuɗe.</verse><verse id="27">Agarifa laamiiɗo! A jaɓii ko annabo'en mbindi? E mi andi a jaɓii!”</verse><verse id="28">Agarifa wi'i Bulus, “Nder carel seɗɗa nge'el a nyuma a waaway wartirkiyam tokkuɗo Yeesu?”</verse><verse id="29">Bulus wi'imo, “Koo nder carel seɗɗa, koo naa' nder carel seɗɗa, e mi toroo Allah ngam maaɗa an e nanɓeyam hande fuu ngarton ko ngartumi, ammaa naa' e ɗi'i ɓoggi njamndi.”</verse><verse id="30">Nden Agarifa e Festus e Banis e jooɗodiiɓe e maɓɓe fuu ummii, ndilli.</verse><verse id="31">Nde ɓe mburtii wuro ngon, ɓe mbi'i hakkunde maɓɓe, “Neɗɗo o'o waɗaayi ko hewti o waree koo o maɓɓe nder suudu cural.”</verse><verse id="32">Sey Agarifa wi'i Festus, “Daa neɗɗo o'o wi'aayino kiita maako yaaree to Kaysar, daa o yoofaama.”</verse></chapter><chapter id="27"><verse id="1">Nde ɗum suɓi min njaha leydi Itaaliya nder komiwal, sey Bulus e woɓɓe nangaaɓe ngaɗaa nder jungo mawɗo sooji'en bi'eteeɗo Juuliyos. Kanko woni ardiiɗo kawtal sooji'en bi'eteengal Sooji'en Kaysar.</verse><verse id="2">Min natti komiwal ƴiwoyngal Adiramitiiyum jahayngal gariije gonɗe fongo maayo nder leydi Aasiya; min ndilli. E min ngondi e Aristarkus, neɗɗo leydi Makidooniya ƴiwoyɗo gariiri Tasaloonika.</verse><verse id="3">Nde fini min njottii gariiri Sidon. Juuliyos nani jurumɗum Bulus; o jaɓi Bulus yaha to higooɓe maako ngam ɓe mballamo.</verse><verse id="4">Nde min ummii ɗon, min tokki fuuna leydi Sayiifurus ngondi caka ndiyam, ngam hendu sembiɗiraa ton.</verse><verse id="5">Min kulti maayo ngo haade Kiliikiya e Bamfiiliya, min njottii gariiri Mira nder leydi Liikiya.</verse><verse id="6">Ton ardiiɗo sooji'en on heɓanimin komiwal ƴiwoyngal Alijandiiriya ummaniingal Itaaliya, o nattinimingal.</verse><verse id="7">Balɗe ɗuɗɗe komiwal amin waɗi e yaara seese‑seese. E bone min njottorii haade gariiri Kinidus. Nde hendu haɗimin yaaki yeeso, sey min tokkiri fombina haa min njotti Kiriti, leydi ngondi caka ndiyam. Nde min ƴaɓɓii haade Salmoni min tokkiri fongo Kiriti ton to hendu sembiɗiraa.</verse><verse id="8">E bone min ƴaɓɓorii, min njottii wigeere bi'eteende Jipporde Bonde haade gariiri Laasiya.</verse><verse id="9">Min mbonni carel ɗungel haa nyalnde Humto Ittuki Hakke ƴaɓɓii. Nder carel ngel yaadu nder komiwal e saɗi naa' seɗɗa. Ngam maajum Bulus hokki caawori,</verse><verse id="10">o wi'i, “Bandiraaɓe, mi yi'ii komiwal ngal e ko woni nder maagal fuu wonnoto. Naa' kanjum tan, ammaa haa e enen maa en kalkay.”</verse><verse id="11">Ammaa mawɗo sooji'en ɓurii jaɓuki haala joomu komiwal ngal e pooɗoowo ngal dow haala Bulus.</verse><verse id="12">Jipporde komiije to min ngoni wooɗaa nder ndungu. Ngam non ɗuɗɓe wonɓe nder komiwal ngal ɓurii yiɗuki min njaha Finiki ngam min nduuma ton, to ɗum waɗoto. Finiki woni jipporde komiije nder leydi Kiriti, daaraynde lokirre hirnaa e woyla e lokirre hirnaa e fombina.</verse><verse id="13">Nde hendu fombina fuɗɗi wisuki seese‑seese, huwooɓe nder komiwal ngal kammii ɓe mbaaway yaaki to ɓe ngiɗi. Ɓe ittoyi njamnga darnirga komiwal ngal, min tokki haade fongo leydi Kiriti, min ndilli.</verse><verse id="14">Ammaa gaɗa maajum seɗɗa, hendu mawndu bi'eteendu hendu lokirre woyla e fuuna ummoyii daga leydi Kiriti.</verse><verse id="15">Hendu ndun taɓɓii komiwal ngal haa min mbaawaayi tokkuki nder mayru. Ngam non, min alindu ndu dillidi e maagal.</verse><verse id="16">Nde min tokki haade wondi leydi pamardi ngondi caka ndiyam bi'eteendi Kawda, ndi ustanimin hendu. E bone min pooɗiroyi komiwal pamaral,</verse><verse id="17">min nattiningal nder komiwal mangal. Nden ɓe ngaɗi ɓoggi ley komiwal mangal ngal, ɓe kaɓɓingal, ngam to' ngal feccoo. E ɓe kula to' ngal nufa nder njaareendi nder ndiyam haade Sirtis. Ngam non ɓe njippini gude gaɗayɗe komiwal dilla, ɓe ali hendu dillidi e maagal.</verse><verse id="18">Hendu cembindu ndun waɗi ka fiiki. Ngam non nde fini ɓe puɗɗi hubinki ko woni nder komiwal ngal nder ndiyam.</verse><verse id="19">Nder nyalnde tatawre, kamɓe e ko'e maɓɓe ɓe kubini ko ɓe kuutirta nder komiwal ngal nder ndiyam.</verse><verse id="20">Balɗe ɗuɗɗe min ngi'aayi naange e koode, ngam hendu ndun waɗii ka falƴinki maayo ngon sembee haa min itti kammunde hisuki.</verse><verse id="21">Gaɗa ɓe ngaɗii balɗe ɓe nyaamaayi, Bulus darii yeeso maɓɓe, wi'i, “Daa on njaɓiino haala am, daa on alaayi Kiriti, daa torra ka'a e dullere nde'e heɓaayi'en.</verse><verse id="22">Ammaa jooni e mi toroo'on, cembiɗinee ɓerɗe mooɗon, ngam koo go'oto nder mooɗon halkataa, sey komiwal nga'al tan.</verse><verse id="23">Allah jeyɗoyam mo mawninaymi liloyii malaa'ikaajo muuɗum, o warii to am jemma.</verse><verse id="24">O wi'iyam, ‘Bulus, taa' hulu, a daroto yeeso Kaysar laamiiɗo Roomanko'en mawɗo. Kadimaa, barka maaɗa Allah hisnay yimɓe wonduɓe e maaɗa nder komiwal fuu.’</verse><verse id="25">Ngam non, cembiɗinee ɓerɗe mooɗon, ngam e mi hoolii Allah, ko o wi'iyam ɗum wartay goonga.</verse><verse id="26">Ammaa doole hendu no yaaray'en nder wondi leydi ngondi nder ndiyam.”</verse><verse id="27">Nder jemmaare sappo e nayawre, nde hendu waɗi ka dilluduki e amin nder Maayo Adiiriya, caka jemma huwooɓe nder komiwal ngal e kammii min ɓadake leydi,</verse><verse id="28">sey ɓe ngaɗi ɓoggol poondirngol lugguki ndiyam ɓe ngi'i lugguki ndiyam ɗam koyɗe 40. Min ɓeydi yeeso seɗɗa, ɓe poondi kadimaa, ɓe ngi'i lugguki maajam haade koyɗe 30.</verse><verse id="29">Ɓe kuli to komiwal ngal fiya hayre, ngam non ɓe ngaɗi njamko nayo ndarnirko komiwal nder ndiyam ɗam gaɗa maagal, ɓe ngaɗi ka waɗuki do'aare gari weeta.</verse><verse id="30">Nden kuwooɓe nder komiwal ngal e ɓe ngiɗi wurtaakingal ɓe ndaɗa, sey ɓe njippini komiwal pamaral nder ndiyam, ɓe ngaɗi bo ɓe njippinay njamko ndarnirko daga yeeso komiwal mangal ngal.</verse><verse id="31">Sey Bulus wi'i sooji'en ɓen e mawɗo maɓɓe, “To yimɓe ɓe'e ndaraaki nder komiwal nga'al on kisataa.”</verse></chapter><chapter id="28"/></book><book id="45" name="Roomanko'en" shortname="rom"><chapter id="NaN"/><chapter id="1"><verse id="1">Min Bulus windi ɗerewol ngo'ol. Mi maccuɗo Yeesu Almasiihu lilaaɗo maako cuɓaaɗo mo Allah noddi wa'ajina Habaru Belɗum.</verse><verse id="2">Habaru Belɗum ɗum o waɗi alkawal ko neeɓi daga to konduɗe annabo'en maako nder Deftere Ceniinde.</verse><verse id="3">Habaru ɗu'um ɗum dow ɓiɗɗo maako Joomiraawo meeɗen Yeesu Almasiihu. Nder ɓandu kanko daga lenyol Dawda.</verse><verse id="4">Ammaa Allah hollii e bawɗe mawɗe Yeesu Almasiihu Joomiraawo meeɗen o ɓiɗɗo maako nde o umminimo daga mayde barka Ruuhu maako.</verse><verse id="5">Barka Yeesu Almasiihu e ngam inde maako, Allah barkiɗiniiyam wartiriiyam lilaaɗo ngam lenyi duuniyaaru fuu hooloomo tokka ko o wi'i.</verse><verse id="6">Ɗu'um hawtii e mooɗon onon ɓe Allah noddi ngam ngarta ɓe Yeesu Almasiihu.</verse><verse id="7">E mi howna'on on fuu mooɗon gonɓe gariiri Rooma, onon ɓe Allah yiɗi noddi ngam ɓe ngarta yimɓe muuɗum. Allah Nyaako meeɗen e Joomiraawo meeɗen Yeesu Almasiihu barkiɗina'on hokka'on jam.</verse><verse id="8">Arande, e mi yetta Allah am barka Yeesu Almasiihu ngam mooɗon on fuu, ngam duuniyaaru fuu e nana habaru no kooloriiɗon Yeesu.</verse><verse id="9">Allah mo kuwanaymi kuugal wa'ajinki Habaru Belɗum dow Ɓiɗɗo maako e ɓernde am fuu, kanko woni ceyduujo am, koo ndeye mi yejjitataa'on nder do'aare am.</verse><verse id="10">E mi toroo Allah to o jaɓii o maɓɓitanayam laawol mi yaha to mooɗon jooni.</verse><verse id="11">E mi yiɗi yiiki'on naa' seɗɗa ngam mi walla'on keɓon barka gonɗum nder Ruuhu Allah cembiɗinayɗum'on.</verse><verse id="12">Ko ngiɗumi woni cembiɗindiren; hoolaare am sembiɗina'on, nden hoolaare mooɗon sembiɗinayam.</verse><verse id="13">Bandiraaɓe am, e mi yiɗi andon nde ɗuɗɗum e mi siryoo yaaki to mooɗon, ammaa koo ndeye goɗɗum e haɗayam yaaki. E mi yiɗi mi heɓa tokkuɓe Yeesu nder mooɗon, non no keɓirmi tokkuɓe Yeesu nder goɗɗi lenyi.</verse><verse id="14">E woodi teddoral dow am, teddoral yimɓe gariiri e ladde'en, e janguɓe e ɓe njangaayi.</verse><verse id="15">Ngam maajum, mi haaɓii wa'ajinanki'on Habaru Belɗum onon maa jooɗiiɓe gariiri Rooma.</verse><verse id="16">Mi nanataa cemtuɗum wa'ajinki Habaru Belɗum, ngam ɗum bawɗe Allah baawayɗe hisna koo moye kooliiɗomo. Arande ɗum andiniiɗum Yahuudanko'en, nden sey yimɓe naa' Yahuudanko'en.</verse><verse id="17">Ngam Habaru Belɗum e holla aadilaaku Allah keɓeteeɗum barka hoolaaki Yeesu tan. Non no ɗum windiraa, “Aadiliijo o waɗay jonde hoolaaki Allah.”</verse><verse id="18">Monnere Allah e wanga daga dow dow yimɓe ɓe kulataa Allah e dow kuuɗe maɓɓe kalluɗe ɗe ɓe nyo''irta goonga.</verse><verse id="19">Ngam ko ɗum waawata anduki dow Allah, e njayri ɗum woni to maɓɓe, ngam Allah holliiɓeɗum.</verse><verse id="20">Ngam daga fuɗɗoode taguki duuniyaaru, ngikku Allah ɗum yi'ataake, e njayri ɗum woni, waato bawɗe maako tabitayɗe, e ko holli o Allah. Ɗum yi'aama e njayri nder ko o tagi. Ngam maajum, yimɓe ngalaa ko mbi'a.</verse><verse id="21">Koo nde e ɓe andi Allah, ɓe mawninaayimo bo Allah koo ɓe ngettamo, ammaa nyumo maɓɓe wartii meere, ɓerɗe maɓɓe ɗe mbaawataa faamuki goonga ɗe keewi nyiwre.</verse><verse id="22">E ɓe mbi'a e ɓe ngoodi ƴoyre, ammaa ɓe ngartii haaŋaaɓe.</verse><verse id="23">Allah tabitayɗo haani ɓe mawnina, ammaa e ɓe mawnina gunkiiji gaɗaaɗi nder nandi neɗɗo maayayɗo, e nder nandi colli, e nder nandi marle, e nder nandi ko dasotoo.</verse><verse id="24">Ngam non, Allah aliiɓe ɓe tokka suunooji ɓerɗe maɓɓe nefniiɗi ngam ɓe ngaɗindira ko semtinii e ɓalli maɓɓe.</verse><verse id="25">Ɓe ngayliti goonga Allah warti fewre. E ɓe mawnina ko tagaa haa e ɓe kuwanaɗum, ammaa Allah Tagoowo tan haani ɓe mawnina. Kanko woni kaanuɗo manteeki haa abadaa! Aamin.</verse><verse id="26">Ngam non, Allah aliɓe ɓe tokka suunooji maɓɓe cemtiniiɗi. Rewɓe maɓɓe ngayliti ko ɗum andi, rewɓe e mbalda e rewɓe.</verse><verse id="27">Non maa worɓe ali ko ɗum andi, ɓe ali walduki e rewɓe, suuno worɓe nangiɓe. Worɓe e mbalda e worɓe. Ngam nefniiɗum ɗum ɓe ngaɗata, ɓe keɓi halkere no haananiɓe.</verse><verse id="28">Nde ɓe nganyii ɓe anda Allah, Allah aliiɓe ɓe tokka nyumooji kalluɗi ngam ɓe ngaɗa ko haanaa ɗum waɗa.</verse><verse id="29">E ɓe keewi koo iri ɗume fii ɗum wooɗaa, e halleende, e yiɗuki ko ɓe njeyaayi, e ngikku kalluɗum, e lawliiru, e ware‑ware, e hawre, e majjinki yimɓe, e ɓerɗe ɓaleeje. E ɓe meta dow woɓɓe,</verse></chapter><chapter id="2"><verse id="1">Ngam non, an, cappotooɗo ko wooɗaa ɗum goɗɗo waɗi, a walaa ko mbi'ataa, koo an a moye. Ngam fuu carel ko cappotoɗaa ko wooɗaa ɗum goɗɗo waɗi, a waɗana hoore maaɗa kiita. Ngam ko wooɗaa ɗum capportoɗaa goɗɗo, kanjum ngaɗataa an maa.</verse><verse id="2">En andi kiita Allah ɗum goonga dow gaɗooɓe iri ɗum ɗon fii.</verse><verse id="3">A nyuma an, a hisay kiita Allah, nde a waɗa ko wooɗaa ɗum capportoɗaa woɓɓe?</verse><verse id="4">Koo an a yawana yidde Allah mawnde, e ciya yaawuki monnere maako, e munyal maako? A andaa yidde Allah e fooɗumaa tuubaa?</verse><verse id="5">Ammaa ɓernde maaɗa nde caatunde ganyunde tuubuki. Ngam non, a hawritana hoore maaɗa monnere Allah, Nyalnde monnere maako nde o waɗata kiita goonga.</verse><verse id="6">Ngam o waatanay koo moye ko fottidi e ko waɗi.</verse><verse id="7">Yimɓe munyuɓe nder waɗuki ko wooɗi, ɗaɓɓutuɓe teddungal e mangu e yonki ki re'ataa, kamɓe Allah hokkata yonki ki re'ataa.</verse><verse id="8">Ammaa yimɓe giɗanɓe ko'e maɓɓe tan ganyuɓe goonga tokki ko wooɗaa, ɓe kawray e monnere Allah e halkere maako.</verse><verse id="9">Koo moye gaɗoowo ko halli yaray torra e bone, koo moye, Yahuudanko'en e yimɓe naa' Yahuudanko'en.</verse><verse id="10">Ammaa fuu yimɓe gaɗooɓe boɗɗum, Allah waɗay ɓe keɓa teddungal, e mangu, e jam; arande Yahuudanko'en, nden sey yimɓe naa' Yahuudanko'en,</verse><verse id="11">ngam Allah hollataa feerootirol.</verse><verse id="12">Koo moye gaɗɗo hakke, to o walaa ley Attawra, o waɗantaake kiita dow ko Attawra wi'i. Ammaa koo moye gonɗo ley Attawra, to waɗii hakke, ɗum waɗanaymo kiita dow ko Attawra wi'i.</verse><verse id="13">Ngam naa' nanooɓe ko Attawra wi'i ngoni aadili'en yeeso Allah, ammaa tokkuɓe ko ɗum wi'i, kamɓe noddirtee aadili'en.</verse><verse id="14">To yimɓe naa' Yahuudanko'en ɓe ngalaa Attawra ngaɗii ko Attawra wi'i nder yidde ko'e maɓɓe, ɓe kollii e ɓe andi ko haani ɗum waɗa, koo nde ɓe ngalaa Attawra.</verse><verse id="15">Ɓe kollii ko Attawra wi'i ɗum waɗa e windii nder ɓerɗe maɓɓe. Ɓerɗe maɓɓe maa e kolla ɗum goonga, ngam bannye nyumo maɓɓe e hollaɓe ɓe ngaɗii ko wooɗaa, bannye boo e ngo suranaɓe.</verse><verse id="16">Non no Habaru Belɗum ɗum nga'ajinmi wi'i, non waɗay Nyalnde nde Allah waɗanta nyumooji cuuɗiiɗi ɗi yimɓe kiita laawol Yeesu Almasiihu.</verse><verse id="17">Ammaa taa noddira hoore maaɗa Yahuudankeejo, taa mantoroo Attawra, taa fiya gabaare dow sumpo maaɗa e Allah,</verse><verse id="18">taa andi ko Allah yiɗi ngaɗaa, taa suɓii ko ɓuri wooɗuki ngam a ekkitinaama Attawra,</verse><verse id="19">taa tabbitinii an woni kollayɗo bumɗo laawol, an woni jayngol ngam gonɓe nder nyiwre,</verse><verse id="20">taa ekkitinoowo ɓe ngalaa andal ko haani, taa ekkitinoowo sukaaɓe, taa tabbitinii a andi koo ɗume, nden fuu ko mbi'ataa ɗum goonga ngam a woodi Attawra —</verse><verse id="21">an ekkitinoowo woɓɓe, a ekkitintaa hoore maaɗa? An nga'ajinoowo dow ɗum ala nguyka, an a wujjataa?</verse><verse id="22">An bi'oowo to' yimɓe ngaɗa njeenu, an a waɗataa njeenu? An nefoowo gunkiiji, an a wujjataa nder suudu gunkiiji?</verse><verse id="23">An piyoowo gabaare dow dooka Allah, a yawantaa Allah laawol yewuki dooka maako?</verse><verse id="24">Non no ɗum windiraa, “Ngam mooɗon Yahuudanko'en, yimɓe naa' Yahuudanko'en e meta haala kalluka dow Allah.”</verse><verse id="25">Taa tokkii ko Attawra wi'i, naaduki maaɗa e nafi. Ammaa taa yewii ko Attawra wi'i, naaduki maaɗa wartii bo a naadaaka.</verse><verse id="26">To neɗɗo mo naadaaka tokkii ko Attawra wi'i, naa' Allah yi'aymo bo o naadaaɗo?</verse><verse id="27">Neɗɗo mo naadaaka, to o tokkii Attawra, o hollay on ngaɗii ko wooɗaa, ngam on ngewi Attawra koo nde on ngoodiɗum bindaaɗum nden on naadaaɓe.</verse><verse id="28">Yahuudankeejo mo goonga naa' o Yahuudankeejo e ɓandu tan, kadin naaduki ki goonga naa' e ɓandu tan ki woni, koo e taƴuki laral.</verse><verse id="29">Ngam maajum, Yahuudankeejo mo goonga, kanko woni Yahuudankeejo daga nder ɓernde, nden naaduki ki goonga, kanki woni naaduki ɓernde ki Ruuhu waɗata, naa' ngam tokkuki Attawra bindaaɗum. Iri o'o neɗɗo naa' yimɓe mantatamo, Allah mantatamo.</verse></chapter><chapter id="3"><verse id="1">Ɗume Yahuudanko'en ɓurdi yimɓe naa' Yahuudanko'en? Ɗume naaduki nafata?</verse><verse id="2">E ɗum wooɗi naa' seɗɗa e ɗate ɗuɗɗe. Arande, Yahuudanko'en ɗum hokki boliiɗe Allah.</verse><verse id="3">Goonga, woɓɓe maɓɓe koolaaki Allah. Ammaa ciya hoolaaki maɓɓe waaway wartira Allah mo hebbintaa alkawal muuɗum?</verse><verse id="4">Goonga ɗum waawataa! Allah o gooduɗo goonga, koo nde koo moye neɗɗo o pewoowo. Non no ɗum windiraa,
“Ngam ɗum tabbitina haala maaɗa e woodi goonga,
nden nder kiita keɓaa jaalorgal.”</verse><verse id="5">Ammaa to ciya aadilaaku meeɗen wartii laawol tabbitinki aadilaaku Allah, ɗume mbi'eten? En mbaaway wiiki Allah walaa aadilaaku to o torrii'en? (E mi meta ɗo'o no yimɓe metirta.)</verse><verse id="6">Ɗu'um waɗataako! To Allah walaa aadilaaku, no o waɗiranta duuniyaaru kiita?</verse><verse id="7">Ɗum gaɗotooɗum goɗɗo wi'a, “To ciya goonga am wallii yimɓe ngi'a goonga Allah e njayri haa ɓe mawninimo, ngam ɗume haa jooni e ɗum waɗanayam kiita dow min mi gaɗoowo hakke?”</verse><verse id="8">To neɗɗo e nyumira non, o wi'ay, “En ngaɗu ko wooɗaa ngam ɗum warta laawol wurtinki goɗɗum boɗɗum.” Goonga, woɓɓe yimɓe e mbi'a en mbi'a non, ammaa naa' ɗum goonga, ɗum huɗuki tan. Ɗum waɗanayɓe kiita no haananiɓe.</verse><verse id="9">Too, ɗume mbi'eten? Enen Yahuudanko'en en ɓurii yimɓe naa' Yahuudanko'en won ɗon? Goonga naa' non. Mi yaadake mi hollii wiiki Yahuudanko'en e yimɓe naa' Yahuudanko'en ɓe fuu ley laamu hakke ɓe ngoni.</verse><verse id="10">Non no ɗum windiraa,
“Walaa neɗɗo aadiliijo, walaa koo go'oto,</verse><verse id="11">walaa gooduɗo faamu,
walaa ɗaɓɓutuɗo Allah.</verse><verse id="12">Yimɓe fuu ngaylitanii Allah ɓaawo, ɓe ngartii walaa ko ɓe nafi.
Walaa gaɗoowo ko wooɗi, walaa koo go'oto.</verse><verse id="13">Konduɗe maɓɓe ɗum yenaande omtiinde.
E ɓe kuutira ɗemɗe maɓɓe ngam majjinki yimɓe e fewre.
Boliiɗe maɓɓe e keewi ko halli bo tooke mboodi kallundi.</verse><verse id="14">Konduɗe maɓɓe e keewi kulle e boliiɗe nawɗe.</verse><verse id="15">E ɓe njaawa waruki yimɓe.</verse><verse id="16">Fuu to ɓe njahi, halkere e torra e tokkiɓe.</verse><verse id="17">Ɓe andaa laawol wadduki jam.</verse><verse id="18">Ɓe ngalaa kulol Allah.”</verse><verse id="19">Jooni en andi koo ɗume ko Attawra wi'i, ɗum wi'a ngam ɓen ɗon gonɓe ley Attawra, ngam koo moye maɓɓa honduko muuɗum, kadin fuu yimɓe duuniyaaru anda ley kiita Allah ɓe ngoni.</verse><verse id="20">Ngam walaa neɗɗo noddeteeɗo aadiliijo yeeso Allah ngam tokkuki Attawra, ngam ko Attawra waɗata woni ɗum holla neɗɗo hakke muuɗum.</verse><verse id="21">Ammaa jooni Allah wurtinii laawol ngol ɗum tokkata ɗum warta aadiliijo yeeso maako. Ɗum heɓataa aadilaaku ɗum ngam tokkuki Attawra. Attawra e annabo'en kokkii ceyda dow maajum.</verse><verse id="22">Ɗu'um aadilaaku Allah e ɗum heɓee barka hoolaaki Yeesu Almasiihu. Fuu kooliiɗo Yeesu, Allah wartiraymo aadiliijo, ngam o hollataa feerootirol.</verse><verse id="23">Koo moye neɗɗo waɗi hakke woɗɗitake ko Allah yiɗi o waɗa.</verse><verse id="24">Ammaa jooni Allah wartirii'en aadili'en. O waɗanii'en non caahu ngam yidde maako barka rimɗinki keɓeteeki laawol Yeesu Almasiihu.</verse><verse id="25">Allah lilii Yeesu Almasiihu warta cakkiri, ngam to yimɓe koolakemo ɗum yaafanooɓe hakke maɓɓe barka ƴiiƴam maako. Allah waɗii ɗu'um ngam holla aadilaaku muuɗum. Ngam ndenno o munyanii gaɗuɓe hakke o taƴanaayiɓe kiita.</verse></chapter><chapter id="4"><verse id="1">Too, ɗume mbi'eten dow Ibraahim, maama meeɗen?</verse><verse id="2">To Allah wartirii Ibraahim aadiliijo ngam ko o waɗi, o heɓay ko o mantortoo, ammaa naa' yeeso Allah.</verse><verse id="3">Aayaare wi'i, “Ibraahim hoolake Allah; ngam maajum Allah wi'i o aadiliijo.”</verse><verse id="4">Neɗɗo kuwoowo ngam yoɓee, ɗum hoccataa ko o yoɓaa bo caahu, ammaa bo goɗɗum ɗum o heɓani hoore maako.</verse><verse id="5">Neɗɗo mo waɗaayi ɓernde muuɗum dow kuuɗe muuɗum, ammaa o waɗi ɓernde maako dow Allah gaɗoowo gaɗooɓe hakke ngarta aadili'en, ɗum nodday hoolaaki maako aadilaaku.</verse><verse id="6">Non Dawda wi'i nde o meti dow neɗɗo barkiɗinaaɗo mo Allah noddi aadiliijo naa' ngam kuuɗe maako. O wi'ii,</verse><verse id="7">“Ɓe barkiɗinaaɓe yimɓe ɓe ɗum yaafanii ko wooɗaa ɗum ɓe ngaɗi,
ɓe hakke mu''en njaafaa.</verse><verse id="8">O barkiɗinaaɗo mo Joomiraawo limataa hakke maako.”</verse><verse id="9">Too, barka ɗu'um, Yahuudanko'en tan keɓataɗum, koo haa e yimɓe naa' Yahuudanko'en? En mbi'ii, “Ibraahim hoolake Allah; ngam maajum Allah wi'i o aadiliijo.”</verse><verse id="10">Ndeye fii ɗu'um waɗi? Ko Ibraahim naadee, koo gaɗa o naadaama? Ko o naadee ɗum waɗi, naa' gaɗa o naadaama.</verse><verse id="11">Naaduki ki o waɗanaa woni alaama kolluɗum Allah jaɓii o aadiliijo ngam o hoolakemo ko o naadee. Ngam maajum, Ibraahim woni nyaako koo moye kooliiɗo Allah mo Allah wartiri aadiliijo, koo o naadaaka.</verse><verse id="12">Non maa kanko woni nyaako ɓen ɗon naadaaɓe, naa' ngam ɓe naadaaɓe, ammaa ngam ɓe koolake Allah iri hoolaaki ki o woodi ko o naadee.</verse><verse id="13">Allah waɗanii Ibraahim e ɓiɓɓe ɓiɓɓeeji maako alkawal wiiki kamɓe ndonata duuniyaaru. Allah waɗii alkawal nga'al naa' ngam Ibraahim e tokka ko Attawra wi'i, ammaa ngam aadilaaku keɓeteeɗum barka hoolaaki Allah.</verse><verse id="14">To tokkooɓe Attawra ngoni donooɓe duuniyaaru, hoolaare neɗɗo wartii meere, nden Alkawal Allah wartii koo ko nafi.</verse><verse id="15">Attawra e wadda monnere Allah, ammaa fuu to dooka walaa, naa' no ɗum waɗata ɗum yewa dooka.</verse><verse id="16">Ngam non, yimɓe kooliiɓe Allah ngoni keɓooɓe ko o waɗi alkawal, ngam ɗum heɓa ko o waɗi alkawal caahu, nden fuu ɓiɓɓe ɓiɓɓeeji Ibraahim tabbitina heɓukiɗum, naa' tokkooɓe Attawra tan, ammaa haa e kooliiɓe Allah non no Ibraahim hooloriimo. Ngam Ibraahim woni nyaako meeɗen en fuu.</verse><verse id="17">Non no ɗum windiraa, “Mi wartiriima nyaako lenyi ɗuɗɗi.” Kanko woni nyaako meeɗen yeeso Allah mo o hoolii, Allah kokkoowo mayɓe yonki, noddoowo ko walaa sey ɗum wanga.</verse><verse id="18">Ibraahim hoolake Allah, o waɗii kammunde koo nde walaa daliila waɗuki kammunde maako. Ngam maajum, o wartii “Nyaako lenyi ɗuɗɗi,” non no o wi'aa, “Taaniraaɓe maaɗa ɗuuɗiray bo koode dow.”</verse><verse id="19">O alaayi hoolaaki Allah, koo nde o yi'i ɓandu maako somii ngam o ɓadake duuɓi 100, nden debbo maako Saaratu danyataa.</verse><verse id="20">O waɗaayi seko dow ko Allah waɗanimo alkawal, ammaa o ɓeydii hoolaaki Allah, o mantiimo.</verse><verse id="21">O tabbitinii Allah waaway waɗa ko waɗi alkawal.</verse></chapter><chapter id="5"><verse id="1">Ngam non, nde Allah wartiri'en aadili'en ngam en koolake Yeesu Almasiihu, en ciryootirii e Allah barka Joomiraawo meeɗen Yeesu Almasiihu.</verse><verse id="2">Barka maako keɓuɗen laawol heɓuki ɗu'um caahu Allah ɗum gonɗen nder jooni. Ɗonmaa en mbelmbelta ngam en tabbitinii Allah hollay'en teddungal muuɗum.</verse><verse id="3">Naa' non tan, haa maa en mbelmbelta nder torraaji ɗi njareten, ngam en andi yaruki torraaji e wadda munyal.</verse><verse id="4">To en munyii nder torra, en keɓay ngikku ɗum Allah yiɗi, to o yiɗii ngikku meeɗen, non waɗay ngaɗen kammunde.</verse><verse id="5">Kammunde nden semtintaa'en, ngam Allah holli'en e mo yiɗi'en nder ɓerɗe meeɗen barka Ruuhu maako, ɗum o hokki'en.</verse><verse id="6">Nder carel ngel tampuɗen, Almasiihu maayii ngam gaɗooɓe hakke nder carel ngel Allah suɓi.</verse><verse id="7">E ɗum saɗi goɗɗo maaya ngam aadiliijo. Sey ni ɗum gaɗotooɗum goɗɗo waɗa sembe ɓernde maaya ngam neɗɗo mo ngikku boɗɗum.</verse><verse id="8">Ammaa laawol ngol Allah hollii'en yidde maako woni, carel ko ngonɗen nder hakke, Almasiihu maayii ngam meeɗen.</verse><verse id="9">Nde jooni en ngartii aadili'en barka ƴiiƴam Almasiihu, fii ɓurɗum tabbutuki woni o hisnay'en daga monnere Allah garaynde.</verse><verse id="10">Ndenno en wanywanyɓe Allah, ammaa ɗum siryootirii'en e maako barka mayde ɓiɗɗo maako. Jooni nde en ciryootirii e Allah, en ɓuray tabbitinki Almasiihu hisnay'en ngam e mo foofa.</verse><verse id="11">Ammaa naa' kanjum tan, haa maa en nana belɗum ngam ko Allah waɗi barka Joomiraawo meeɗen Yeesu Almasiihu, ciryootirɗo'en e Allah jooni.</verse><verse id="12">Hakke nattii nder duuniyaaru ndu'u laawol neɗɗo go'oto. Hakke ɗum o waɗi ngaddii mayde. Non koo moye wartii maayayɗo, ngam koo moye waɗii hakke.</verse><verse id="13">Goonga, ko Attawra waddee, hakke e ɗon nder duuniyaaru, ammaa Allah jogataako hakke neɗɗo nder ɓernde muuɗum to dooka walaa.</verse><verse id="14">Fuu e non, daga jaamanu Aadamu yaaki jaamanu Muusa, mayde laamake dow koo moye, haa e dow yimɓe ɓe ngaɗaayi hakke iri ɗum Aadamu waɗi.
Aadamu woni misaalu on ɗon garayɗo.</verse><verse id="15">Ammaa caahu ɗum Allah hokkata ɗum nandaa e hakke Aadamu. Yimɓe ɗuɗɓe maayii ngam hakke neɗɗo go'oto, ammaa yidde Allah ɓurii mawnuki naa' seɗɗa, non maa caahu ɗum o hokkata yimɓe ɗuɗɓe barka neɗɗo go'oto, waato Yeesu Almasiihu.</verse><verse id="16">Caahu Allah e feerootiri e ko hakke ɗum neɗɗo go'oto fooɗi. Ngam kiita Allah tokkuɗum gaɗa hakke ɗum Aadamu waɗi woni kiita halkere, ammaa caahu ɗum Allah hokki, kanjum ɗum wartiri'en aadili'en koo nde en ngaɗii hakke naa' seɗɗa.</verse><verse id="17">Ngam hakke ɗum neɗɗo go'oto waɗi, mayde fuɗɗi laamaaki dow koo moye. Ammaa laamu ɗum, ɗum hewtaayi koo ɗume to ɗum hawtaama e laamu ɗum neɗɗo go'oto waddi, waato Yeesu Almasiihu. Koo moye mo Allah holli yidde mawnde wartiriimo aadiliijo caahu, o heɓay jaalorgal dow hakke barka Almasiihu.</verse><verse id="18">Ngam non, non no hakke neɗɗo go'oto fooɗirani fuu yimɓe kiita halkere, non maa kuugal aadilaaku ngal neɗɗo go'oto waɗi wartirii yimɓe ɗuɗɓe aadili'en hokkiiɓe yonki kesi.</verse><verse id="19">Non no yimɓe ɗuɗɓe ngarti gaɗooɓe hakke ngam neɗɗo go'oto wanyii ko Allah wi'i, non maa yimɓe ɗuɗɓe ngartay aadili'en ngam neɗɗo go'oto waɗii ko Allah yiɗi.</verse><verse id="20">Attawra waddaama ngam ko wooɗaa ɗum yimɓe ngaɗata wurtoo e njayri. Ammaa fuu to hakke ɓeydii, sey yidde Allah ɓura ɓeydaaki.</verse><verse id="21">Hakke laamake yimɓe ngam ɗum pooɗaniiɓe mayde. Ammaa jooni yidde Allah e laamoo laawol aadilaaku, nden Allah jaɓii'en barka Yeesu Almasiihu Joomiraawo meeɗen. Non waɗay keɓen yonki ki re'ataa.</verse></chapter><chapter id="6"><verse id="1">Too, ɗume mbi'eten? En ngaɗay ka waɗuki hakke ngam yidde Allah ɓeydoo?</verse><verse id="2">Goonga naa' non! Haanaa nyamren yeeso e waɗuki hakke, ngam en njaadake en ngartii bo mayɓe to hakke. No waɗata kadin en nyamra yeeso e jonde nder hakke?</verse><verse id="3">Goonga on andi nde ɗum waɗanii'en baptisma ngam cumpootiren e Yeesu Almasiihu, en ngaɗana baptisma ngam en maydi e maako.</verse><verse id="4">Ngam non, baptisma ɗum um waɗani'en bo ɗum uwudu'en e maako, nden en ngartii go'o e maako nder mayde maako, ngam, non no teddungal Nyaako meeɗen Mo Dow umminiri Almasiihu daga mayde, non enen maa en ngaɗu jonde heyre.</verse><verse id="5">Ngam to en ngartii go'o e Almasiihu nder mayde iri nde maako, non maa en tabbitinii en ngartay go'o e maako nder ummaaki daga mayde no o ummorii.</verse><verse id="6">En andi ngikku meeɗen ɗum ndenno ɗum wardaama e Almasiihu dow gaafaangal, ngam ɓandu meeɗen ndu hakke halkee, ngam to' puɗɗiten ngarten maccuɓe hakke.</verse><verse id="7">Ngam fuu mayɗo, hakke walaa bawɗe dow maako.</verse><verse id="8">To en maydii e Almasiihu, en tabbitinii en njooɗodoto e maako.</verse><verse id="9">Ngam en andi Almasiihu umminaama daga mayde, nden o fuɗɗitataa o maaya kadin. Mayde fuɗɗitataa heɓa bawɗe dow maako.</verse><verse id="10">Mayde nde o maayi o maayu nde go'o ngam o yewa sembe hakke haa abadaa, nden jonde nde o waɗata jooni e mo waɗande nder sumpootirki e Allah.</verse><verse id="11">Non onon maa, doole koccee ko'e mooɗon bo mayɓe ɓe bawɗe hakke laamaaki dow maɓɓe, ammaa jooni on ngaɗa jonde ngam ngaɗon ko Allah yiɗi barka sumpootirki e Yeesu Almasiihu.</verse><verse id="12">Ngam non, to' on alu hakke laamoo dow ɓalli mooɗon maayayɗi haa tokkon ko suuno ɓalli mooɗon ngiɗi.</verse><verse id="13">To' on puɗɗutu alanon hakke wonde jokkoode ɓandu mooɗon nde huutiree fii kalluɗum. Ammaa kokkee Allah ko'e mooɗon bo yimɓe ɓe ɗum ummini daga mayde yaaki yonki, nden kokkonmo fuu ko'e mooɗon ngam o huutira'on kuuɗe aadilaaku.</verse><verse id="14">Ngam hakke heɓataa jaalorgal dow mooɗon, nde naa' ley Attawra ngonɗon, ammaa ley yidde Allah ngonɗon.</verse><verse id="15">Ɗume ngaɗeten? En ngaɗay hakke ngam ley yidde Allah gonɗen naa' ley Attawra? To' en ngaɗu non!</verse><verse id="16">Goonga on andi to on tokkii ko goɗɗo wi'i'on no maccuɓe ngaɗata, on ngartii maccuɓe on ɗon mo ngaɗoton ko wi'i, koo hakke pooɗayɗum mayde, koo waɗuki ko Allah yiɗi gartirayɗum neɗɗo aadiliijo.</verse><verse id="17">Ammaa yettoore tabbitana Allah, ngam ndenno on maccuɓe hakke, ammaa jooni on tokka ekkitinol ngol ɗum ekkitini'on e ɓerɗe mooɗon fuu.</verse><verse id="18">On ndimɗinaama daga waɗuki hakke, on ngartii maccuɓe aadilaaku.</verse><verse id="19">E mi huutira boliiɗe ɗe caɗaa ngam on cembiɗaa. Ndenno on ngartirii ko'e mooɗon maccuɓe waɗuki fii nefniiɗum e fii kalluɗum gaɗuɗum ka ɓeydaaki naa' seɗɗa. Non maa, jooni ngartiree ko'e mooɗon maccuɓe aadilaaku ngam ngaɗon jonde ceniinde.</verse><verse id="20">Ko ngonnooɗon maccuɓe hakke, walaa ko wanni'on e kuuɗe aadilaaku.</verse><verse id="21">Ndiye ɓeydaari keɓuɗon nder ko ngaɗaynooɗon ndenno ɗum cemtoton jooni? Ko fii ɗum ɗon fooɗata woni mayde!</verse><verse id="22">Ammaa jooni nde ɗum rimɗinii'on daga hakke, nden on ngartii maccuɓe Allah, ɓeydaari ndi keɓoton woni jonde lamnde, nden e re'irde keɓon yonki ki re'ataa.</verse><verse id="23">Ngam njoɓaari hakke ɗum mayde, ammaa caahu Allah woni yonki ki re'ataa keɓeteeki barka sumpootirki e Yeesu Almasiihu Joomiraawo meeɗen.</verse></chapter><chapter id="7"><verse id="1">Bandiraaɓe am, nde on fuu on andi dooka, on paamay ko ngiɗmi wiiki. Dooka e laamoo dow neɗɗo to e mo foofa tan.</verse><verse id="2">Misaalu, debbo teegal dooka haɓɓiimo e gorko maako to ni gorko on e foofa. Ammaa to gorko on maayii, debbo on fittake daga dooka kaɓɓindirɗummo e gorko on.</verse><verse id="3">Ngam non, to gorko maako e foofa o jooɗodii e gorko feere, ɗum noddiraymo gaɗoowo njeenu. Ammaa to gorko maako maayii, dooka yoofiimo, nden to o teerii e goɗɗo feere, naa' njeenu o waɗata.</verse><verse id="4">Bandiraaɓe am, dow Attawra, on ngartii bo mayɓe barka mayde Almasiihu dow gaafaangal, ngam ngarton ɓe goɗɗo jeyi. Jooni jeyɗo'on woni Almasiihu ummiiɗo daga mayde, ngam ngarten kuwooɓe nder kuugal Allah.</verse><verse id="5">Carel ko ngaɗeten ko ɓalli meeɗen ngiɗi, suunooji pooɗayɗi hakke, ɗi ɓeydii sembe nder meeɗen ko nanɗen nder Attawra, e ɗi kuwa nder ɓalli meeɗen ngam kuwen ko fooɗanta'en mayde.</verse><verse id="6">Ammaa jooni en ndimɗinaama daga Attawra gartirɗum'en maccuɓe, ngam en maydii e Almasiihu. Jooni en kuwana Allah nder laawol kesol ngol Ruuhu maako, naa' nder tokkuki laawol kiingol ngol dooka bindaaɗum.</verse><verse id="7">Ɗume mbi'eten kadin? Attawra ɗum hakke? Goonga naa' non! Ammaa daa Attawra walaa, daa mi andaa ko woni hakke. Daa Attawra wi'aayino, “Taa' yiɗu fii ɗum a jeyaayi,” daa mi andaa yiɗuki fii ɗum mi jeyaayi wooɗaa.</verse><verse id="8">Ammaa hakke heɓii laawol nder dooka fooɗaniiyam koo iri ngoye suuno yiɗuki fii ɗum mi jeyaayi. Ngam to dooka walaa, sembe hakke waatii.</verse><verse id="9">Ndenno ko mi andaa ko dooka haɗi, e mi nyuma mi walaa hakke. Ammaa nde andumiɗum, sey paamumi mi yewiiɗum, mi gaɗoowo hakke, nden andumi yeeso Allah mi mayɗo.</verse><verse id="10">Dooka kaanuɗum hollayam laawol ngol tokkaymi mi heɓa yonki ki re'ataa, ɗum fooɗaniiyam halkere.</verse><verse id="11">Hakke keɓii laawol nder dooka, ɗum kuutiriiɗum, ɗum ƴoyriiyam, ɗum fooɗaniiyam halkere.</verse><verse id="12">Ngam non, Attawra daga to Allah ɗum ƴiwoyi, non maa dooka daga to Allah ɗum ƴiwoyi, e ɗum wi'a ko haani, e ɗum wooɗi.</verse><verse id="13">Too, ɗum ɗon dooka boɗɗum ɗum fooɗaniiyam halkere won ɗon? Naa' non! Ammaa ngam hakke andee ɗum hakke, ɗum pooɗaniiyam halkere laawol ɗum ɗon dooka boɗɗum, ngam e laawol dooka hakke warta fii kalluɗum naa' seɗɗa.</verse><verse id="14">En andi Attawra ɗum kuugal Ruuhu Allah, ammaa min mi neɗɗo tan, mi maccuɗo hakke.</verse><verse id="15">Mi faamaayi ngam ɗume ngaɗaymi ko ngaɗaymi. Ngam mi waɗataa ko ngiɗumi waɗuki, ammaa e mi waɗa ko nganyumi.</verse><verse id="16">To mi waɗii ko mi yiɗaa waɗuki, non hollii mi jaɓii Attawra e wooɗi.</verse><verse id="17">Ngam non, naa' ɗum min waɗataɗum, ammaa ɗum hakke gonɗum nder am.</verse><verse id="18">E mi andi walaa goɗɗum boɗɗum nder am, waato nder ngikku am ɗum hakke. E mi yiɗi waɗuki fii boɗɗum, ammaa mi waawataa waɗukiɗum.</verse><verse id="19">Mi waɗataa fii boɗɗum ɗum ngiɗumi waɗuki, ammaa e mi waɗa fii kalluɗum ɗum mi yiɗaa waɗuki.</verse><verse id="20">Too, to mi waɗii ko mi yiɗaa waɗuki, non hollii naa' ɗum min waɗataɗum, ammaa ɗum hakke gonɗum nder am waɗataɗum.</verse><verse id="21">Ɗum wartaniiyam ngikku, fuu carel ko ngiɗumi waɗuki goɗɗum boɗɗum, sey goɗɗum kalluɗum gonɗum nder am haɗayam waɗukiɗum.</verse><verse id="22">Daga nder ɓernde am e mi nana belɗum dooka ƴiwoyɗum daga to Allah.</verse><verse id="23">Ammaa nder ɓandu am mi yi'ii goɗɗum dooka feere e honida e dooka ɗum ɓernde am yiɗi. Ɗum wartiriiyam maccuɗo hakke gonɗum nder ɓandu am.</verse><verse id="24">Mi neɗɗo jurminiiɗo! Moye hisnatayam daga ndu'u ɓandu am pooɗanaynduyam halkere?</verse><verse id="25">Yettoore tabbita to Allah barka Joomiraawo meeɗen Yeesu Almasiihu!
Ngam non, min e hoore am nder ɓernde am mi maccuɗo dooka Allah, ammaa ngam ngikku am ɗum hakke mi maccuɗo hakke.</verse></chapter><chapter id="8"><verse id="1">Ngam non, jooni ɗum taƴantaa ɓen ɗon cumpootirooɓe e Yeesu Almasiihu kiita halkere.</verse><verse id="2">Ngam dooka Ruuhu Allah kokkoojum yonki nder sumpootirki e Yeesu rimɗiniiyam daga bawɗe hakke laamotooɗum'en pooɗanayɗum'en halkere.</verse><verse id="3">Ko Attawra waawaayi waɗuki, ngam ngikku hakke ɗum neɗɗo woodi, Allah waɗiiɗum. Nde o lili ɓiɗɗo maako nder nandi ɓandu meeɗen ndu hakke ngam o warta cakkiri ngam hakke meeɗen, o sankitii laamu hakke nder ɓandu.</verse><verse id="4">Allah waɗii ɗu'um ngam mbaawen waɗuki fuu kuuɗe aadilaaku ɗe Attawra wi'i ɗum waɗa, enen tokkooɓe ko Ruuhu Allah wi'i, naa' ko ɓalli meeɗen ngiɗi.</verse><verse id="5">Yimɓe gaɗooɓe ko ɓalli maɓɓe ngiɗi, e ɓe njowa ɓerɗe maɓɓe dow ko ɓalli maɓɓe ngiɗi. Ammaa yimɓe gaɗooɓe ko Ruuhu Allah wi'i, e ɓe njowa ɓerɗe maɓɓe dow ko Ruuhu Allah yiɗi.</verse><verse id="6">Yowuki ɓernde dow ko ɓandu yiɗi e ɗum fooɗa halkere, ammaa yowuki ɓernde dow ko Ruuhu Allah yiɗi e ɗum wadda yonki e jam.</verse><verse id="7">Ngam yowuki ɓernde dow ko ɓandu yiɗi ɗum wanyuki Allah, ɗum tokkataa ko dooka Allah wi'i, ɗum waawataa waɗukiɗum.</verse><verse id="8">Yimɓe gaɗooɓe ko ɓalli maɓɓe ngiɗi ɓe mbaawataa welnanki Allah ɓernde.</verse><verse id="9">Ammaa onon on ngaɗataa ko ɓalli mooɗon ngiɗi. On ngaɗa ko Ruuhu Allah wi'i, to ni ɗum goonga Ruuhu Allah e jooɗii nder ɓerɗe mooɗon. Koo moye to walaa Ruuhu Almasiihu, naa' Almasiihu jeyimo.</verse><verse id="10">Ammaa to Almasiihu e jooɗii nder ɓerɗe mooɗon, koo nde ɓalli mooɗon maayay ngam hakke, fuu e non Ruuhu Allah hokkay'on yonki, ngam on ngartiraama aadili'en.</verse><verse id="11">To Ruuhu Allah umminɗo Yeesu daga mayde e jooɗoo nder ɓerɗe mooɗon, on ɗon umminɗo Almasiihu daga mayde hokkay ɓalli mooɗon maayayɗi yonki barka Ruuhu maako jooɗiiɗum nder ɓerɗe mooɗon.</verse><verse id="12">Ngam non bandiraaɓe am, e woodi goɗɗum ɗum ngaɗeten doole, ammaa kanjum naa' ɗum tokkuki ko ɓalli meeɗen ngiɗi.</verse><verse id="13">Ngam to on ngaɗa jonde no ɓalli mooɗon ngiɗiri, on maayay. Ammaa barka Ruuhu Allah, to on mbarii kuuɗe ɗe ɓalli mooɗon ngiɗi waɗuki, on keɓay yonki ki re'ataa.</verse><verse id="14">Ngam fuu yimɓe ɓe Ruuhu Allah tokkinta ɓe ɓiɓɓe Allah.</verse><verse id="15">Ngam Allah hokkaayi'on Ruuhu gartirayɗum'on maccuɓe haa puɗɗiton ngaɗon jonde nder kulol, ammaa o hokku'on Ruuhu gartirayɗum'on ɓiɓɓe maako. Barka Ruuhu ɗum en mbaaway nodden Allah “Abba! Nyaako meeɗen!”</verse><verse id="16">Ruuhu Allah e hoore maajum hawti e ɓerɗe meeɗen tabbitinta enen en ɓiɓɓe Allah.</verse><verse id="17">Jooni nde en ɓiɓɓe, en ngartii donooɓe. En ndonay fii boɗɗum ɗum Allah resani yimɓe maako, kadin en donidooɓe e Almasiihu, to ni en njardii torra e maako ngam keɓen teddungal hawti e maako.</verse><verse id="18">Mi tabbitinii torra ka njareten jooni ka hewtaayi ka hawtee e teddungal ngal ɗum teddinta'en ɗo'o yeeso.</verse><verse id="19">Fuu ko tagaa e heɗii e haaɓi ngam yi'a Allah wanginii ɓiɓɓe muuɗum.</verse><verse id="20">Ngam ko tagaa wartiraama meere, naa' ngam yidde maajum, ammaa non Allah yiɗiri ɗum waɗoroo. Fuu e non e woodi kammunde,</verse><verse id="21">ngam ko tagaa e hoore maajum ɗum dimɗinteeɗum daga maccungaaku nyoluki, ɗum heɓa rimɗineeki e teddineeki ɗum yimɓe Allah njeyi.</verse><verse id="22">En andi haa jooni fuu ko tagaa e otta ngam nawɗum no debbo piidoowo e nawɗum danyngol ottirta.</verse><verse id="23">Ammaa naa' ko tagaa tan ottata, haa maa e enen. Enen gooduɓe Ruuhu Allah, dokkal maako arandewal nder ko o hokkata'en, en otta nder ɓerɗe meeɗen, en kaaɓii Allah wartira'en ɓiɓɓe maako, ɗonmaa o rimɗina ɓalli meeɗen.</verse><verse id="24">Daga carel ko ɗum hisni'en ngooduɗen kammunde nde'e. Ammaa to en ngi'a ko kammiiɗen, naa' ɗum kammunde won ɗon. Moye waɗata kammunde dow ko yaadi heɓi?</verse><verse id="25">Ammaa to en ngaɗa kammunde dow goɗɗum ɗum en ngi'ataa, en keɗoɗum nder munyal.</verse><verse id="26">Non maa, Ruuhu Allah e walla'en to tampuɗen. Ngam en andaa no haani ngaɗiren do'aare, ammaa Ruuhu Allah e hoore maajum e toroo Allah ngam meeɗen carel ngel ndulluɗen ko mbi'eten en otta.</verse><verse id="27">Nden Allah anduɗo ko woni nder ɓerɗe meeɗen, e mo andi ko Ruuhu yiɗi, ngam Ruuhu e toroo Allah ngam yimɓe maako non no o yiɗiri.</verse><verse id="28">En andi nder koo ɗume Allah e huwa ngam ɓeydaari yimɓe giɗɓemo, ɓe o suɓi non no o yiɗiri.</verse><verse id="29">Allah e andiɓe daga arande o suɓiiɓe ko duuniyaaru tagee ngam ɓe ngarta bo Ɓiɗɗo maako, ngam Ɓiɗɗo on warta afo nder bandiraaɓe ɗuɗɓe.</verse><verse id="30">Ɓen ɗon ɓe o suɓi, o noddiiɓe, o wartiriiɓe aadili'en, o nattiniiɓe teddungal maako.</verse><verse id="31">Ɗume mbi'eten dow fii ɗu'um? To Allah e wondi e meeɗen, moye waawata heɓa jaalorgal dow meeɗen?</verse><verse id="32">Allah haɗaayi Ɓiɗɗo muuɗum yarki torra, ammaa o hokkiimo ngam o sakkee ngam meeɗen en fuu. Nde o waɗii non, o hokkataa'en koo ɗume caahu?</verse><verse id="33">Moye waawata wullaaki yimɓe ɓe Allah suɓi? Ɗum Allah e hoore muuɗum wartiriɓe aadili'en.</verse></chapter><chapter id="9"><verse id="1">Ko mbi'aymi ɗum goonga. Almasiihu jeyiyam, ngam non mi fewataa. Ruuhu Allah e laamoo ɓernde am nde tabbitinaniiyam ko mbi'aymi naa' ɗum fewre.</verse><verse id="2">E mi wannii naa' seɗɗa, nden nawɗum ɓernde am walaa re'irde ngam bandiraaɓe am Yahuudanko'en.</verse><verse id="3">Daa min e hoore am mi laanee ɗum sendayam e Almasiihu ngam lenyol am keɓa kisndam.</verse><verse id="4">Kamɓe ngoni Israa'iilanko'en, ɓe Allah wartiri ɓiɓɓe muuɗum. O wanginaniiɓe teddungal maako, o waɗaniiɓe alkawalji, o hokkiiɓe Attawra, o holliiɓe no ɓe mawninirtamo mawninki ki goonga, nden o waɗaniiɓe alkawalji ɗuɗɗi.</verse><verse id="5">Ɓe ƴiwoyi daga maama'en Yahuudanko'en mawɓe andaaɓe, nden daga lenyol maɓɓe Almasiihu waroyi nder ɓandu. Allah laamotooɗo koo ɗume mantee haa abadaa! Aamin.</verse><verse id="6">Naa' e mi wi'a Allah hebbinaayi alkawal muuɗum. Ngam naa' fuu Israa'iilanko'en ngoni yimɓe Allah ɓe goonga.</verse><verse id="7">Ɗonmaa naa' fuu ɓiɓɓe ɓiɓɓeeji Ibraahim ngoni ɓiɓɓe Allah. Ammaa Allah wi'ii Ibraahim, “Barka Iciyaaku keɓataa ɓiɓɓe ɓiɓɓeeji ɓe ngaɗanmaami alkawal.”</verse><verse id="8">Ɗu'um hollii ɓiɓɓe danyaaɓe no ɗum danyiri koo moye naa' kamɓe ngoni ɓiɓɓe Allah. Ammaa ɓiɓɓe ɓe ɗum danyani Ibraahim ngam Allah waɗaniimo alkawal maɓɓe, kamɓe ngoni ɓiɓɓe maako ɓe goonga.</verse><verse id="9">Ngam ɗu'um woni ko Allah wi'i nder alkawal ngal o waɗi, o wi'i, “Hitaande garaynde bo nge'el carel mi so''oyto, nden Saaratu danyay ɓiɗɗo gorko.”</verse><verse id="10">Naa' maa ɗu'um tan, ammaa ɓiɓɓe Rifkatu siwtaaɓe, nyaako maɓɓe o go'oto, waato maama meeɗen Iciyaaku.</verse><verse id="11">Ammaa ko siwtaaɓe ɓen ndanyee, koo ko ɓe ngaɗa goɗɗum boɗɗum koo goɗɗum ɗum wooɗaa, Allah wi'ii Rifkatu, “Ɓiɗɗo mawɗo on o jagganto pamaro on.” Ɗu'um tabbitinii Allah e suɓa yimɓe naa' ngam kuuɗe ɗe ɓe ngaɗi, ammaa ngam non o yiɗi ɗum waɗoroo.</verse><verse id="12">Ammaa ko siwtaaɓe ɓen ndanyee, koo ko ɓe ngaɗa goɗɗum boɗɗum koo goɗɗum ɗum wooɗaa, Allah wi'ii Rifkatu, “Ɓiɗɗo mawɗo on o jagganto pamaro on.” Ɗu'um tabbitinii Allah e suɓa yimɓe naa' ngam kuuɗe ɗe ɓe ngaɗi, ammaa ngam non o yiɗi ɗum waɗoroo.</verse><verse id="13">Non no ɗum windiraa, “E mi yiɗi Yaakubu, ammaa mi wanyii Isaw.”</verse><verse id="14">Ɗume mbi'eten? Jooni en mbi'ay Allah waɗii ciya aadilaaku won ɗon? Naa' non, koo seɗɗa!</verse><verse id="15">Ngam o wi'ii Muusa, “Mi wallay koo moye mo ngiɗumi walluki, mi yurminanay koo moye mo ngiɗumi yurminanki.”</verse><verse id="16">Ngam non, Allah e suɓa neɗɗo naa' ngam neɗɗo e yiɗi Allah suɓamo koo ngam tiinaare maako, ammaa ɗum yurmeende Allah tan.</verse><verse id="17">Ngam aayaare wi'ii Allah wi'ii Fir'awna, “Mi wartiriima laamiiɗo ngam mi huutirmaa mi holla bawɗe am ɗum andina inde am koo toye nder duuniyaaru.”</verse><verse id="18">Ngam non, Allah e yurminana koo moye mo o yiɗi yurminanki, nden e mo saatina ɓernde koo moye mo o yiɗi saatinanki ɓernde.</verse><verse id="19">Goɗɗo nder mooɗon wi'ayyam, “To fii ɗu'um ɗum non, ngam ɗume haa jooni Allah e yi'ira'en ko wooɗaa? Moye waawata wanya waɗuki ko Allah yiɗi?”</verse><verse id="20">Ammaa an neɗɗo, a moye haa a foɗfoɗtira e Allah? Gojiire waawataa wi'a gaɗuɗonde, “Ngam ɗume ngaɗirɗaayam nihi?”</verse><verse id="21">Ngam gaɗoowo gojiije o waaway o huutira loope no o yiɗi. O waaway o huutira loope o waɗa gojiije, goɗɗe ngam ɗe kuutiniree kuuɗe ɗe daraja, goɗɗe ngam ɗe kuutiniree kuuɗe ɗe ngalaa daraja.</verse></chapter><chapter id="10"><verse id="1">Bandiraaɓe am, ko ngiɗumi nder ɓernde am e ko torotoomi Allah, kanjum woni Israa'iilanko'en kisa.</verse><verse id="2">Mi waaway mi hokka ceyda dow maɓɓe e ɓe ngiɗi huwanki Allah naa' seɗɗa, ammaa e ɓe kuwanamo naa' dow faamu boɗɗum.</verse><verse id="3">Ɓe paamaayi laawol ngol Allah wartirta yimɓe aadili'en, ɓe ndarwii laawol ngol ɓe tokkata. Ngam non, ɓe njaɓaayi tokkuki laawol ngol Allah wartirta yimɓe aadili'en.</verse><verse id="4">Ngam Almasiihu woni de'uɗo kuuɗe Attawra, ngam koo moye kooliiɗomo warta aadiliijo.</verse><verse id="5">Muusa windii dow wartuki aadiliijo laawol tokkuki Attawra, o wi'ii, “Koo moye gaɗoowo ko Attawra wi'i o heɓay jonde nde goonga.”</verse><verse id="6">Ammaa ɗu'um woni ko Wolde Allah wi'i dow wartuki aadiliijo barka hoolaaki Almasiihu, “Taa' wi'u nder ɓernde maaɗa, ‘Moye yahata ton dow?’ ” (Waato ngam waddoya Almasiihu nder duuniyaaru),</verse><verse id="7">koo, “Moye yahata Laahira to ngayka kalluka lugguka?” (Waato ngam umminoya Almasiihu daga nder mayɓe).</verse><verse id="8">Raa ko aayaare wi'i, “Wolde Allah e haade maaɗa e nde dow ɗemngal maaɗa e ɓernde maaɗa,” waato wa'aju hoolaaki Allah ɗum min nga'ajinta.</verse><verse id="9">Ngam taa wi'ii e honduko maaɗa, “Yeesu o Joomiraawo,” nden taa hoolake nder ɓernde maaɗa wiiki Allah umminiimo daga mayde, a hisay.</verse><verse id="10">Ngam nder ɓernde neɗɗo hoolotoo Almasiihu nden Allah wartiramo aadiliijo, nden e honduko neɗɗo wi'ata e njayri Yeesu woni Joomiraawo hisa.</verse><verse id="11">Wonde aayaare wi'ii, “Koo moye kooliiɗomo semtintaake.”</verse><verse id="12">Ngam walaa feerootirol hakkunde Yahuudanko'en e yimɓe naa' Yahuudanko'en, Joomiraawo kanko woni Joomiraawo koo moye, e mo barkiɗina koo moye torotooɗomo naa' seɗɗa.</verse><verse id="13">No aayaare wi'i, “Koo moye toriiɗo Joomiraawo hisnamo, Joomiraawo hisnaymo.”</verse><verse id="14">Ammaa no ɗum waɗata yimɓe toroo mo ɓe koolaaki? Nden no waɗata ɓe kooloomo to ɓe meeɗaayi nanki habaru maako? Nden no waɗata ɓe nana habaru maako to naa' goɗɗo wa'ajinaniɓe?</verse><verse id="15">Nden no yimɓe nga'ajinirta to ɓe lilaaka? Non no ɗum windiraa, “Ɗum fii boɗɗum yottaaki ɓen ɗon gadduɓe Habaru Belɗum.”</verse><verse id="16">Ammaa naa' fuu Israa'iilanko'en njaɓi Habaru Belɗum; ngam Icaaya wi'i, “Joomiraawo, moye jaɓi haala meeɗen?”</verse><verse id="17">Ngam non, hoolaaki Allah e heɓee laawol nanki habaru Almasiihu, nden habaru Almasiihu e nanee laawol wa'ajinki dow maako.</verse><verse id="18">Ammaa, e mi ƴama, ɗum goonga ɓe nanaayi habaru ɗum? Goonga ɓe naniiɗum, ngam aayaare wi'ii,
“Habaru Allah yahii koo toye nder duuniyaaru,
boliiɗe maɓɓe nattii koo toye nder duuniyaaru.”</verse><verse id="19">Ɗonmaa e mi ƴama, yimɓe Israa'iila paamaayi? Arande Muusa wi'ii ko Allah wi'i yimɓe Israa'iila,
“Mi waɗay ngaɗon lawliiru
yimɓe ɓe koccuɗon naa' ɓe goɗɗum.
Laawol yimɓe ɓe andaa goɗɗum,
mi waɗay'on monnon.”</verse><verse id="20">Nden Icaaya metii e sembe ɓernde wi'ii Allah wi'ii,
“Ɓen ɗon ɓe ɗaɓɓitataayam ɓe keɓiiyam;
mi wanginii hoore am to yimɓe ɓe ƴamaayi no ɓe keɓirtayam.”</verse><verse id="21">Ammaa dow Israa'iila o wi'i Allah wi'i, “Ko neeɓi e mi ɗaɓɓita siryootirki e yimɓe ɓe ngaɗataa ko mbi'aymi, ɓe ɓerɗe caatuɗe.”</verse></chapter><chapter id="11"><verse id="1">E mi ƴama, Allah wanyii yimɓe muuɗum? Goonga, o wanyaayiɓe. Min e hoore am mi Israa'iilankeejo, taaniraawo Ibraahim daga lenyol Biliyaaminu.</verse><verse id="2">Allah wanyaayi yimɓe muuɗum ɓe o suɓi daga fuɗɗoode duuniyaaru. On andi ko aayaare wi'i dow Iliya, no o wullorii Israa'iilanko'en to Allah.</verse><verse id="3">O wi'ii, “Joomiraawo, ɓe mbarii annabo'en maaɗa, ɓe pusii cakkirle maaɗa. Min tan woni koriiɗo, nden e ɓe ɗaɓɓita warkiyam.”</verse><verse id="4">Ammaa ɗume Allah wi'imo? Allah wi'imo, “Mi resanii hoore am yimɓe 7,000 ɓe meeɗaayi mawninki ngunkiwa mbi'eteenga Ba'al.”</verse><verse id="5">Non ɗum wontindiri nder jaamanu ɗu'um, e woodi yimɓe seɗɗa koriiɓe ɓe Allah suɓi, ngam yidde maako.</verse><verse id="6">To e mo suɓira yimɓe laawol yidde maako, o suɓuɓe naa' ngam kuuɗe boɗɗe ɗe ɓe ngaɗi. Ngam to e mo suɓa yimɓe ngam kuuɗe ɗe ɓe ngaɗi, suɓuki kin naa' ɗum caahu, ɗum njoɓaari yidde maako naa' nde goonga.</verse><verse id="7">Too, noye won ɗon? Yimɓe Israa'iila tampii keɓa ko ɗaɓɓitata. Seɗɗa nder maɓɓe keɓiɗum, ɓe Allah suɓi, ammaa koriiɓe ɗum saatinaniiɓe ɓerɗe.</verse><verse id="8">No aayaare wi'i, “Allah wartiriiɓe yimɓe ɓe ngalaa hakkiilo ɓe ngalaa faamu. E ɓe ngoodi gite, ammaa ɓe ngi'ataa, e ɓe ngoodi noppi, ammaa ɓe nanataa, haa nde'e nyalnde.”</verse><verse id="9">Nden Dawda wi'ii,
“Allah waɗa humto maɓɓe wartanaɓe tarkowol
ɓe njana nder maggol, ɓe njara torra no haananiɓe;</verse><verse id="10">gite maɓɓe mbuma ɓe tampa yiiki,
torra kalluka wartanaɓe dongal haa abadaa.”</verse><verse id="11">E mi ƴama, nde Yahuudanko'en njani nder hakke, ɓe ummataako won ɗon? Goonga naa' non! Ammaa ngam hakke ɗum ɓe ngaɗi, kisndam waranii yimɓe naa' Yahuudanko'en ngam Yahuudanko'en nana lawliiru maɓɓe.</verse><verse id="12">Jooni to hakke ɗum Yahuudanko'en ngaɗi warti barka to yimɓe duuniyaaru, nden to tampere maɓɓe ngartii barka to yimɓe naa' Yahuudanko'en, barka ɗum ɓuray non to fuu Yahuudanko'en ɓe Allah suɓi njaɓii kisndam maako.</verse><verse id="13">Jooni e mi metana'on onon yimɓe naa' Yahuudanko'en. Nde mi lilaaɗo to yimɓe naa' Yahuudanko'en, mi fiyay gabaare am dow kuugal ngal Allah hokkiyam mi waɗa,</verse><verse id="14">ngam mi waɗa bandiraaɓe am Yahuudanko'en nana lawliiru, non hisna woɓɓe maɓɓe.</verse><verse id="15">Ngam to wanyuki ki Allah wanyiɓe wartii laawol siryootirki maako e duuniyaaru, noye ɗum wartata to o siryootirii e maɓɓe? Ɗum wartay bo o umminɓe daga mayde.</verse><verse id="16">To ɗum hokkii Allah ŋoccitel buroodi, nden fuu buroodi koriiɗum ɗum wartii bo ɗum hokkiiɗum Allah. To ɗum hokkii Allah ɗaɗi lekki, nden lice maaki maa ngartii ɗe maako.</verse><verse id="17">Raa misaalu. Lenyol Ibraahim, waato Yahuudanko'en e nandi e lekki jaytun ki ɗum aawi, ammaa Allah ittii goɗɗe lice maaki, o waddii lice kese daga lekki jaytun ki ladde o takkiɗe to o itti ɗen ton lice ngam ɗe keɓa barka lekki kin ɗe mawnida e maaki. Onon yimɓe naa' Yahuudanko'en, onon ngoni lice kese ɗen.</verse><verse id="18">Ngam non, to' on piyu gabaare mbi'on on ɓurii ɗen ton lice ɗe ɗum itti. To on ngaɗii non, to' on ngejjutu, naa' onon njogii ɗaɗi lekki kin, ammaa ɗaɗi ɗin njogii'on.</verse><verse id="19">On mbi'ay, “Lice ɗen itti ngam ɗum takkindiramin e lekki kin.”</verse><verse id="20">Ɗu'um ɗum goonga. Ɓe itta daga lekki kin ngam ɓe koolaaki Allah, ammaa an boo a takka e lekki kin ngam a hoolake Almasiihu. Ngam non, taa' mawnin hoore, ammaa jooɗa nder kulol Allah.</verse><verse id="21">Ngam nde Allah itti ɗen ɗon lice lekki jaytun aawaaki, on nyuma onon maa o alay'on?</verse></chapter><chapter id="12"><verse id="1">Ngam maajum bandiraaɓe am, ngam yurmeende mawnde nde Allah holli'en, e mi toroo'on, kokkee Allah ko'e mooɗon bo cakkiri ciryaandi ngam kuugal maako, mbelnanayndimo ɓernde. Non woni no haani mawniniron Allah.</verse><verse id="2">To' on njaɓu nyumo mooɗon warta iri ngo yimɓe ɓe tokkaayi Yeesu, ammaa alee Allah mo''ina jonde mooɗon e nyumol mooɗon, ngam paamon ko o yiɗi ngaɗon, waato ko wooɗi, e ko welnantamo ɓernde, e no njooɗortooɗon jonde kewnde.</verse><verse id="3">Ngam caahu ɗum Allah hokkiyam, e mi wi'a koo moye mooɗon, to' hocca hoore muuɗum ko ɓuri no haani. Ammaa koo moye faama no hocciri hoore muuɗum. Koo moye hocca hoore muuɗum ko fottidi e hoolaaki Allah ki Allah hokkimo.</verse><verse id="4">En ngoodi jokkooɗe ɗuɗɗe e ɓalli meeɗen, nden koo ndeye jokkoode e woodi kuugal muuɗum.</verse><verse id="5">Non maa, koo nde en yimɓe ɗuɗɓe, en ngartii bo ɓandu go'o ngam en koolake Almasiihu, en fuu en njokkootiri no jokkooɗe ɓandu njokkindiri.</verse><verse id="6">Allah hokkii koo moye meeɗen dokke feere‑feere. To dokkal meeɗen ɗum waɗuki annabaaku, sey ngaɗenɗum no fottidi e hoolaaki Yeesu ki ngooduɗen.</verse><verse id="7">Ɓe o hokki dokkal walluki, sey ɓe mballa. Ɓe o hokki dokkal ekkitinki, sey ɓe ekkitina.</verse><verse id="8">Ɓe o hokki dokkal sembiɗinki woɓɓe, sey ɓe cembiɗinaɓe. Ɓe o hokki dokkal hokkuki caahu, sey ɓe kokkaɗum e ɓernde go'o. Ɓe o hokki dokkal ardaare, sey ɓe ngaɗa hakkiilo maɓɓe dow ardaare nden. Ɓe o hokki dokkal yurminanki yimɓe, sey ɓe njurminanaɓe nder belɗum ɓernde.</verse><verse id="9">Kollee yimɓe yidde nde goonga. Nganyee koo iri ndeye halleende, njogee ko wooɗi sembee.</verse><verse id="10">Njogootiree, ngiɗindiree bo bandiraaɓe, kokkee yimɓe mangu bo ɓe ɓurii'on.</verse><verse id="11">To' on alu tokkuki Joomiraawo mooɗon feewa, ammaa kuwaneemo e ɓernde go'o.</verse><verse id="12">Nanee belɗum ngam kammunde nde gooduɗon, munyee nder torraaji ɗi njaroton, ngaɗee ka waɗuki do'aare koo ndeye.</verse><verse id="13">Cendidee ko ngooduɗon e yimɓe Allah giɗuɓe walleeki, njaɓɓee hoɓɓe nder gureeje mooɗon.</verse><verse id="14">Mbarkiɗinee torrooɓe'on, mbarkiɗineeɓe, to' on laanuɓe.</verse></chapter><chapter id="13"><verse id="1">Doole koo moye tokka laamotooɓe, ngam walaa goɗɗum laamu laamotooɗum sey to Allah jaɓii. Fuu ardiiɓe ɓe ngooduɗen, Allah resiɓe dow laamu ɗum.</verse><verse id="2">Ngam non, koo moye ganyuɗo laamu wanyii ko Allah waɗi. Koo moye gaɗuɗo non fooɗanay hoore muuɗum kiita Allah.</verse><verse id="3">Laamotooɓe lamnaa naa' ngam ɓe kulna gaɗooɓe ko wooɗi, ammaa ngam ɓe kulna gaɗooɓe ko halli. A yiɗi alaa huluki neɗɗo laamotooɗo? Too, sey ngaɗaa ko haani, kanko boo o mantete,</verse><verse id="4">ngam kanko o maccuɗo Allah kuwoowo ngam ɓeydaari maaɗa. Ammaa taa waɗii ko wooɗaa, hulu, ngam naa' e meere o jogii bawɗe maako. O maccuɗo Allah ngam o taƴana gaɗooɓe ko wooɗaa kiita.</verse><verse id="5">Ngam non, doole tokkaa laamu naa' ngam daɗuki monnere Allah tan, ammaa ngam a andi e haani tokkaaɗum.</verse><verse id="6">Kanjum waɗi on njoɓa ceede leydi kadin, ngam laamotooɓe ɓe maccuɓe Allah kokkuɓe carel maɓɓe fuu ngam laamaaki.</verse><verse id="7">Njoɓee koo moye nyamaande nde tokkata'on, tokkooɓe'on nyamaande ceede leydi, njoɓeeɓe. Kokkee mangu haanuɓe kokkon mangu.</verse><verse id="8">To goɗɗo hokkii'on nyamaande, njoɓeemo. Nyamaande nde on mbaawataa yoɓuduki nde warta yiɗindirki. Ngam koo moye giɗɗo bandiraawo muuɗum hebbinii ko Attawra wi'i.</verse><verse id="9">Raa goɗɗi dookaaji Allah, “Taa' waɗu njeenu, taa' waɗu warhoore, taa' wujju, taa' yiɗu ko goɗɗo jeyi.” Ɗi'i dookaaji e fuu koriiɗi ɗi kawtaama dow wolde biinde, “Yiɗu bandiraawo maaɗa no ngiɗirɗaa hoore maaɗa.”</verse><verse id="10">Taa yiɗi bandiraawo maaɗa, a waɗantaamo ko halli. Ngam maajum, yidde woni ko hebbini ko dooka Allah yiɗi.</verse><verse id="11">Ngaɗee ɗu'um, ngam on andi iri jaamanu ɗum ngonɗen nder. Carel waɗii ngel ummotooɗon daga ɗeyngol. Ngam nyalnde nde Allah hisnata'en e ɓeyda ɓaddoyaaki koo ndeye nyalnde daga nyalnde nde kooliiɗen Yeesu.</verse><verse id="12">Jooni ɗum jemma, subaka ɓadake. Ngam non, en alu huwuki kuuɗe nyiwre, en ngaɗu jonde meeɗen nder jayngol.</verse><verse id="13">En ngaɗu jonde meeɗen no haani bo yimɓe jooɗotooɓe nder jayngol. To' en njaru yareyareeji pooɗooji jonde meere, to' en ngaɗu njeenu, to' en ngaɗu halleende, to' en kaɓdu e yimɓe koo nanen lawliiru maɓɓe.</verse><verse id="14">Ammaa, ngikku mooɗon warta iri ngikku Yeesu Almasiihu Joomiraawo, nden to' on ngaɗu hakkiilo mooɗon dow no mbelnanton suunooji ɓalli mooɗon.</verse></chapter><chapter id="14"><verse id="1">Njaɓee fuu tokkuɗo Yeesu gooduɗo hoolaare nde sembiɗaa, ammaa to' on ngeddootir e maako dow nyumol maako.</verse><verse id="2">Goɗɗo e andi Allah aliimo o nyaama koo iri nduye nyamndu, ammaa neɗɗo gooduɗo hoolaare nde sembiɗaa nyaamataa koo iri nduye nyamndu.</verse><verse id="3">Neɗɗo nyaamoowo koo iri nduye nyamndu, to' o yawana mo nyaamataa koo iri nduye nyamndu, nden neɗɗo mo nyaamataa koo iri nduye nyamndu to' o wi'a nyaamoowo koo iri nduye nyamndu e waɗa ko wooɗaa, ngam Allah jaɓii on ɗon nyaamoowo koo iri nduye nyamndu.</verse><verse id="4">An a moye mbi'ataa maccuɗo goɗɗo waɗii ko wooɗaa? Ay, Joomu maako suɓata koo ko o waɗi e wooɗi, koo ɗum wooɗaa. O waɗay ko wooɗi, ngam Joomiraawo wallaymo o waɗa ko wooɗi.</verse><verse id="5">Goɗɗo hoccii wonde nyalnde ɓurii wonde mangu, goɗɗo boo hoccii nyalɗe fuu e pottidi. Koo moye mooɗon tabbitina ko faami.</verse><verse id="6">Fuu koccuɗo wonde nyalnde ɓurii wonde, e mo waɗaɗum ngam mawninki Joomiraawo. Ɗonmaa fuu nyaamoowo koo iri nduye nyamndu, e mo waɗaɗum ngam mawninki Joomiraawo, nde e mo yetta Allah ngam nyamndu ndun. Koo moye mo nyaamataa koo iri nduye nyamndu, e mo waɗaɗum ngam mawninki Joomiraawo nden e mo yetta Allah.</verse><verse id="7">Nder meeɗen walaa gaɗoowo jonde ngam ɓeydaari muuɗum tan, non maa walaa maayayɗo ngam ɓeydaari muuɗum tan.</verse><verse id="8">To ni en ngaɗa jonde, en ngaɗande ngam Joomiraawo. To en maayi boo, en maayu ngam Joomiraawo. Ngam non, koo en foofa, koo en maayii, Joomiraawo jeyi'en.</verse><verse id="9">Almasiihu maayi nden ummii daga mayde, ngam o warta Joomiraawo mayɓe e ɓe yonki.</verse><verse id="10">Nden an, ngam ɗume mbi'ataa bandiraawo maaɗa waɗii ko wooɗaa? Koo, ngam ɗume njawantaa bandiraawo maaɗa? Ngam en fuu en ndaroto yeeso Allah o waɗana'en kiita.</verse><verse id="11">Ngam aayaare wi'ii,
“Joomiraawo wi'ii, mi hunorake hoore am,
koo moye neɗɗo diccoto yeeso am,
nden koo moye wi'ay e njayri min woni Allah.”</verse><verse id="12">Ngam non, koo moye meeɗen wi'ay ko waɗi yeeso Allah.</verse><verse id="13">Ngam maajum, en alu yowanki bandiraaɓe meeɗen ko wooɗaa, ammaa en cuɓu nder ɓerɗe meeɗen en ngaɗataa goɗɗum gaɗoojum bandiraaɓe meeɗen ngaɗa hakke.</verse><verse id="14">E mi andi mi tabbitinii ngam sumpo am e Yeesu Joomiraawo, walaa nyamndu ndu laaɓaa yeeso Allah. Ammaa fuu koccuɗo wondu nyamndu bo ndu laaɓaa, too, to maako ndu laaɓaa.</verse><verse id="15">Taa wonnanii bandiraawo maaɗa ɓernde ngam ko nyaamataa, a hollaayimo yidde won ɗon. Taa' alu ko nyaamataa warta laawol halkere bandiraawo maaɗa mo Almasiihu maayi ngam muuɗum.</verse><verse id="16">Ngam non, taa' alu fii ɗum ngi'ataa bo ɗum boɗɗum ɗum warta ko woɓɓe kuɗata.</verse><verse id="17">Ngam Laamu Allah naa' ɗum nyaamuki e yarki, ammaa ɗum aadilaaku, e jonde jam, e belɗum ɓernde keɓeteeɗum barka Ruuhu Allah.</verse><verse id="18">Ngam koo moye kuwanoowo Almasiihu e waɗa iri ngikku ɗu'um o belnanoowo Allah ɓernde; yimɓe boo kokkaymo mangu.</verse><verse id="19">Ngam maajum, en ngaɗu ko mbaaweten waɗuki ngaɗen ko waddata jonde jam e ko sembiɗindirta'en.</verse><verse id="20">Taa' lallin kuugal Allah ngam nyamndu. Koo nduye nyamndu e laaɓi, ammaa ɗum wooɗaa neɗɗo nyaama nyamndu gaɗayndu goɗɗo waɗa hakke.</verse><verse id="21">Ɗum ɓurii to' nyaamaa kusel, koo njaraa ndiyam inabojam, koo ngaɗaa goɗɗum gaɗoojum bandiraawo maaɗa waɗa hakke.</verse><verse id="22">Alu ko nyumataa dow fii ɗu'um hakkunde maaɗa e Allah. O barkiɗinaaɗo neɗɗo mo nyumaayi waɗii ko haanaa, to waɗii goɗɗum ɗum hocci ɗum boɗɗum.</verse><verse id="23">Ammaa neɗɗo gooduɗo seko dow ko nyaamata, to o nyaamiiɗum, Allah hoccay ko o waɗi ɗum wooɗaa, ngam o tabbitinaayi ko o waɗi ɗum boɗɗum. Koo ɗume ko neɗɗo waɗi, to o tabbitinaayi ɗum boɗɗum yeeso Allah, too, o waɗii hakke.</verse></chapter><chapter id="15"><verse id="1">Enen cembiɗɓe nder tokkuki Yeesu, e haani munyanen ɓe cembiɗaa nder tokkuki Yeesu. Nden to' en mbelnan ko'e meeɗen ɓerɗe tan.</verse><verse id="2">Koo moye meeɗen welnana bandiraawo muuɗum ɓernde ngam ɓeydaari maako e sembiɗinkimo nder tokkuki Yeesu.</verse><verse id="3">Ngam Almasiihu welnanaayi hoore muuɗum ɓernde, ammaa no aayaare wi'i, “Ɓen ɗon kuɗooɓema, min ɓe kuɗata.”</verse><verse id="4">Fuu ko windaa daga ndenno nder Deftere Ceniinde, ɗum winda ngam ɗum ekkitina'en, ngam barka munyal meeɗen e sembiɗinki ki Deftere Ceniinde sembiɗinta'en ngaɗen kammunde.</verse><verse id="5">Allah balloowo'en mbaawen munyen cembiɗinoowo ɓerɗe meeɗen o walla'on njooɗooɗon jonde jam hakkunde mooɗon nder tokkuki Yeesu Almasiihu.</verse><verse id="6">Non ngartirton ɓe honduko go'o ɓe nyumo go'o nder mawninki Allah Nyaako Joomiraawo meeɗen Yeesu Almasiihu.</verse><verse id="7">Ngam non, no Almasiihu jaɓiri'on, onon maa njaɓindiree non ngam yimɓe mawnina Allah.</verse><verse id="8">Ngam e mi wi'a'on Almasiihu wartii maccuɗo Yahuudanko'en ngam o holla Allah waɗay ko wi'i, ngam ɗum tabbitina alkawal ngal ɗum waɗani maama'en maɓɓe arande'en,</verse><verse id="9">kadin ngam yimɓe naa' Yahuudanko'en mawnina Allah ngam yurmeende maako. Non no ɗum windiraa,
“Ngam non, mi mantete nder yimɓe naa' Yahuudanko'en,
mi yima gimi mantuki inde maaɗa.”</verse><verse id="10">Ɗonmaa wonde aayaare wi'ii,
“Onon yimɓe naa' Yahuudanko'en, mbelmbeltee hawti e yimɓe Allah.”</verse><verse id="11">Nde ɓeydii wiiki,
“Mantee Joomiraawo, onon yimɓe naa' Yahuudanko'en on fuu mooɗon,
manteemo, on fuu mooɗon yimɓe duuniyaaru.”</verse><verse id="12">Ɗonmaa, Annabi Icaaya wi'i,
“Goɗɗo daga nder lenyol Jeesi waroyay,
o waroyay ngam o laamoo yimɓe naa' Yahuudanko'en, ɓe ngaɗay kammunde dow maako.”</verse><verse id="13">Allah tabbitinɗo kammunde meeɗen waɗa'on nanon belɗum kewɗum, o hokka'on jam barka hoolaaki ki kooliiɗonmo, ngam kammunde mooɗon waɗa ka ɓeydaaki laawol bawɗe Ruuhu maako.</verse><verse id="14">Bandiraaɓe am, min e hoore am mi tabbitinii onon e ko'e mooɗon on ngoodi ngikku boɗɗum naa' seɗɗa, on keewuɓe andal, nden on mbaaway ekkitindiron.</verse><verse id="15">Ammaa bannye nder ɗerewol ngo'ol mi windanii'on haala cembiɗka dow goɗɗum fii ngam mi siftorana'onɗum. Mi waɗu non ngam kuugal bongal ngal Allah hokkiyam,</verse><verse id="16">ngam mi warta kuwanoowo Yeesu Almasiihu nder yimɓe naa' Yahuudanko'en. E mi huwa kuugal ardiiɗo diina nder wa'ajinki Habaru Belɗum ɗum Allah, ngam yimɓe naa' Yahuudanko'en ngarta bo cakkiri ndi Allah jaɓi, ndi Ruuhu Allah wartiri ceniindi.</verse><verse id="17">Ngam Yeesu Almasiihu jeyiyam waɗi mantortoomi kuugal ngal kuwanaymi Allah.</verse><verse id="18">Mi metataa ɗo'o dow goɗɗum, sey dow kuugal Almasiihu ngal o walliyam ngaɗumi. O walliiyam ngam yimɓe naa' Yahuudanko'en tokka ko Allah wi'i barka boliiɗe am e kuuɗe am,</verse><verse id="19">e kuuɗe kayɗiniiɗe ɗe ngaɗumi laawol bawɗe Ruuhu Allah. Daga Urucaliima mi filake haa yaaki gariiri Iliirikum, mi wa'ajini Habaru Belɗum dow Almasiihu e ɗen ɗon bigeeje fuu.</verse><verse id="20">Ko woni nder ɓernde am woni mi wa'ajina Habaru Belɗum to yimɓe ɓe meeɗaayi nanki habaru Almasiihu, ngam to' mi maha dow to goɗɗo fuɗɗi mahuki.</verse><verse id="21">Non no ɗum windiraa,
“Yimɓe ɓe meeɗaayi hokkeeki habaru maako ɓe andaymo,
nden ɓen ɗon ɓe meeɗaayi nanki habaru maako ɓe paamay.”</verse><verse id="22">Ngam kuugal ngal, mi heɓaayi carel warki to mooɗon.</verse><verse id="23">Ammaa jooni, nde njottinmi kuugal am e bigeeje ɗe'e, nden nde duuɓi ɗuɗɗi e mi haaɓi yiiki'on,</verse><verse id="24">e mi yiɗi yaaluki to mooɗon carel ngel njahaymi Asbaaniya. E mi yiɗi mballonyam mi yaha ton gaɗa mi nanii belɗum jooɗodaaki e mooɗon balɗe seɗɗa.</verse><verse id="25">Jooni boo mi yahay Urucaliima ngam mi yaarana yimɓe Allah ballal.</verse><verse id="26">Ngam tokkuɓe Yeesu gonɓe Makidooniya e Akaaya ɓe nanii belɗum hokkuki dokke ngam walluki ɓe ngalanaa nder yimɓe Allah nder Urucaliima.</verse><verse id="27">Ɓe nanii belɗum waɗuki non. Goonga to maɓɓe ɗum wartii bo yoɓuki nyamaande. Ngam to yimɓe naa' Yahuudanko'en keɓii geɗal nder fii boɗɗum ɗum Allah waɗani Yahuudanko'en alkawal, nden e haani ɓe mballiraɓe jawdi maɓɓe.</verse></chapter><chapter id="16"/></book><book id="46" name="1 Korintiyanko'en" shortname="1co"><chapter id="NaN"/><chapter id="1"><verse id="1">Min, Bulus mo Allah suɓi warta lilaaɗo Yeesu Almasiihu e bandiraawo meeɗen Sastaanis mbindi ɗerewol ngo'ol.</verse><verse id="2">Min mbindanngol kawtal yimɓe Allah wonɓe Korinti, ɓe Allah noddi ngarta yimɓe muuɗum. Min mbindanngol yimɓe fuu gonɓe koo toye gaɗooɓe do'aare nder inde Yeesu Almasiihu Joomiraawo meeɗen. Kanko woni Joomiraawo meeɗen e maɓɓe fuu.</verse><verse id="3">Allah Nyaako meeɗen Mo Dow e Yeesu Almasiihu Joomiraawo barkiɗina'on hokka'on jam.</verse><verse id="4">Koo ndeye e mi yetta Allah ngam mooɗon ngam barka e yidde ɗum o hokki'on ngam sumpootirki mooɗon e Yeesu Almasiihu.</verse><verse id="5">Sumpootirki mooɗon e maako ɗum barkiɗinii'on e koo ngole laawol, waato nder meto fuu e andal fuu,</verse><verse id="6">ngam ɗum tabbitinanii'on wa'aju ɗum min nga'ajinani'on dow Almasiihu ɗum goonga.</verse><verse id="7">Ngam non, on ndullaayi koo ngale dokkal ngal Ruuhu Allah hokkata, on keɗii on kaaɓii gartol Yeesu Almasiihu Joomiraawo meeɗen.</verse><verse id="8">O waɗay ka sembiɗinki'on haa yaaki re'irde, ngam ngarton ɓe ngalaa ko ɗum huɗirta'on nyalnde nde o wartoyta.</verse><verse id="9">Allah o gaɗoowo ko o wi'i. Kanko noddi'on ngam cumpootiron e Ɓiɗɗo maako Yeesu Almasiihu Joomiraawo meeɗen.</verse><verse id="10">E mi toroo'on bandiraaɓe ngam inde Joomiraawo meeɗen Yeesu Almasiihu, on fuu njaɓee ko mbi'oton warta go'o ngam to' ɗum heɓa feerootirol hakkunde mooɗon, ammaa nyumo mooɗon e ɓerɗe mooɗon warta go'o.</verse><verse id="11">Bandiraaɓe am, yimɓe wuro Kuluuwi kokkiiyam habaru e woodi ciya famfamtirki hakkunde mooɗon.</verse><verse id="12">Ko ngiɗumi mi wi'a woni, goɗɗo mooɗon e wi'a, “Min Bulus tokkumi.” Goɗɗo e wi'a, “Min Afoolos tokkumi,” on ni e wi'a, “Min Biiturus tokkumi.” On ɗaa'e boo e wi'a, “Min Almasiihu tokkumi.”</verse><verse id="13">Too, Almasiihu e sendii won ɗon? Koo Bulus waraa dow gaafaangal ngam mooɗon? Koo e inde Bulus ɗum waɗirani'on baptisma?</verse><verse id="14">Mi yettii Allah nde mi waɗanaayi koo moye mooɗon baptisma sey ni Kiribus e Gaayus.</verse><verse id="15">Ngam non, walaa baawayɗo wi'a ɗum waɗanii'on baptisma nder inde am.</verse><verse id="16">Too, ɗonmaa mi waɗanii yimɓe wuro Istifaanus baptisma. Gaɗa ɓen ɗon mi yejjitii to mi waɗanii goɗɗo baptisma.</verse></chapter><chapter id="2"><verse id="1">Bandiraaɓe, carel ko ngarmi to mooɗon e mi wa'ajina sirru Allah, mi huutiraayi boliiɗe lugguɗe koo holluki andal.</verse><verse id="2">Carel ko ngondunoomi e mooɗon, mi suɓii nder ɓernde am mi metataa dow koo ɗume, sey dow habaru Yeesu Almasiihu mo ɗum wari dow gaafaangal.</verse><verse id="3">Mi warii to mooɗon mi sembiɗaa, e mi diwna ngam kulol.</verse><verse id="4">Nder ko mbiimi e ko nga'ajinmi mi huutiraayi faamu lugguɗum koo belɗum haala ngam njaɓon ko mbiimi, ammaa bawɗe Ruuhu Allah tabbitinanii'on ɗum goonga.</verse><verse id="5">Mi waɗu non ngam to' hoolaaki ki kooliiɗon Yeesu daroo dow faamu yimɓe, sey ni dow bawɗe Allah.</verse><verse id="6">Fuu e non, to e min metana keewuɓe nder hoolaaki Yeesu, e min metira faamu, ammaa naa' iri faamu ɗum jaamanu ɗu'um, koo faamu laamotooɓe jaamanu ɗu'um ɓe laamu de'oojum.</verse><verse id="7">Ammaa e min meta dow faamu Allah ɗum sirru cuuɗiiɗum ndenno, ɗum Allah siryanii'en ko duuniyaaru tagee ngam teddinki'en.</verse><verse id="8">Nder laamotooɓe jaamanu ɗu'um walaa paamuɗo ɗu'um. Ngam daa ɓe paamiinoɗum, daa ɓe mbaraayi Joomiraawo joomu mangu dow gaafaangal.</verse><verse id="9">Ammaa non no ɗum windiraa,
“Ko hitere meeɗaayi yiiki, ko nowru meeɗaayi nanki,
ko neɗɗo meeɗaayi nyumuki,
kanjum Allah siryanii yiɗuɓemo.”</verse><verse id="10">Ammaa Allah hollii'enɗum laawol Ruuhu maako. Ngam Ruuhu maako e andi koo ɗume haa e sirru maako lugguɗum.</verse><verse id="11">Moye nder yimɓe andata ko woni nder ɓernde neɗɗo to naa' neɗɗo on? Non maa, walaa anduɗo nyumo Allah sey ni Ruuhu Allah.</verse><verse id="12">Ruuhu ɗum keɓuɗen, naa' to duuniyaaru ɗum ƴiwoyi; to Allah ɗum ƴiwoyi, ngam anden caahu ɗum o hokki'en.</verse><verse id="13">E min meta dow ɗu'um naa' nder haala ka faamu neɗɗo ekkitata, sey ni nder haala ka Ruuhu Allah ekkitinimin. E min ekkitina gooduɓe Ruuhu Allah dow goonga Allah.</verse><verse id="14">Neɗɗo mo walaa Ruuhu Allah, o jaɓataa ko ƴiwoyi to Ruuhu Allah, ngam to maako ɗum haaŋoore. O waawataa o faamaɗum ngam o walaa Ruuhu Allah.</verse><verse id="15">Gooduɗo Ruuhu Allah boo waaway faamuki koo ɗume ko Ruuhu Allah ekkitata. Ammaa mo walaa Ruuhu Allah faamataa nyumo gooduɗo Ruuhu Allah.</verse><verse id="16">No aayaare wi'i,
“Moye meeɗi anduki nyumo Joomiraawo
ngam ekkitinamo?”
Ammaa enen en paamay fii ɗu'um ngam en nyuma no Almasiihu nyumirta.</verse></chapter><chapter id="3"><verse id="1">Bandiraaɓe, min mi waawaayi metanki'on no metiranaymi keewuɓe nder hoolaaki Yeesu. Sey ni mi metiranii'on no metiranaymi yimɓe duuniyaaru ndu'u, koo boo no metiranaymi ɓikkoy pamaroy, waato tokkuɓe Yeesu hesɓe.</verse><verse id="2">Ɗum hokkataa ɓingel keccel nyamndu cembindu. Non min maa mi hokkaayi'on nyamndu cembindu, waato ekkitinol luggungol. Ammaa mi hokkii'on enɗam, waato ekkitinol ngol luggaa ngam on kewtaayi nyaamuki nyamndu cembindu. Goonga, haa jooni on kewtaayi nyaamukindu.</verse><verse id="3">Ngam haa jooni on ngaɗa jonde iri nde yimɓe duuniyaaru. To ni e woodi lawliiru e geddi hakkunde mooɗon, too, haa jooni duuniyaaru jeyi'on, on kuwa kuuɗe iri ɗe duuniyaaru ndu'u.</verse><verse id="4">Ngam to goɗɗo wi'ii, “Bulus tokkumi,” on nii boo wi'ii, “Afoolos tokkumi,” too, naa' on ngaɗa jonde iri nde yimɓe duuniyaaru ndu'u won ɗon?</verse><verse id="5">Too, moye woni Afoolos? Moye woni Bulus? Min maccuɓe Allah tan. Laawol amin kooliiɗon Yeesu Almasiihu. Koo moye amin e huwa kuugal ngal Joomiraawo hokkimo o huwa.</verse><verse id="6">Min mi aawii, Afoolos boo yarnii awre nden, ammaa Allah woni mawninɗonde.</verse><verse id="7">Ngam non, e aawuɗo on e jarnuɗo on naa' ɓe goɗɗum, ammaa Allah tan woni mawɗo, ngam kanko woni mawninɗo awre nden.</verse><verse id="8">E aawuɗo e jarnuɗo ɓe kuudooɓe. Koo moye heɓay mbarjaari ko fottidi e kuugal muuɗum.</verse><verse id="9">Ngam minon, min kuudooɓe e Allah. Onon boo on ngesa maako, maadi maako.</verse><verse id="10">Barka dokkal ngal Allah hokkiyam, mi fuɗɗii maadi bo mahoowo bawɗo maadi naa' seɗɗa. Mi fuɗɗi maadii, nden goɗɗo e maha dow fuɗɗoode nden. Ammaa koo moye mahoowo dow fuɗɗoode nden o faama iri mahuki ki o mahata.</verse><verse id="11">Ngam walaa goɗɗo baawayɗo fuɗɗa wonde fuɗɗoode maadi feere ɓurnde nde ɗum fuɗɗi, waato Yeesu Almasiihu.</verse><verse id="12">To goɗɗo mahii dow fuɗɗoode nden, to o huutirii jiinaari, koo ajurfaari, koo kaaƴe gooduɗe ceede, koo leɗɗe, koo geene, koo ƴombe,</verse><verse id="13">wooɗuki kuugal maako wurtoto e njayri Nyalnde Jaango. E nden ɗon nyalnde hiite wanginay kuugal koo moye, nge foonday kuugal ngal nge holla no ngal wontindiri.</verse><verse id="14">To boo maadi ndi o mahi wulaayi, o heɓay mbarjaari mbondi.</verse><verse id="15">To maadi ndin wulii, o dullay mbarjaari maako, koo nde o heɓay kisndam, ammaa bo nder hiite o ƴiwi.</verse><verse id="16">On andaa ɓalli mooɗon ɗum wuro to Allah jooɗotoo, nden Ruuhu Allah e jooɗoo nder ɓerɗe mooɗon?</verse><verse id="17">Fuu bonnuɗo wuro Allah, Allah halkaymo. Ngam wuro Allah ngo ceniingo; onon boo ngoni wuro maako ngon.</verse><verse id="18">To' goɗɗo ƴoyra hoore muuɗum. To goɗɗo mooɗon e nyuma e woodi faamu no jaamanu ɗu'um hocciri faamu, sey o wartira hoore maako bo kaaŋaaɗo, ngam o warta gooduɗo faamu ɗum goonga.</verse><verse id="19">Ngam faamu iri ɗum duuniyaaru ndu'u, yeeso Allah ɗum haaŋoore. Non no ɗum windiraa, “Allah e nanga gooduɓe faamu nder dabare maɓɓe.”</verse><verse id="20">Ɗonmaa wonde aayaare wi'ii, “Joomiraawo e andi nyumo gooduɓe faamu walaa ko nafi.”</verse><verse id="21">Ngam non, to' neɗɗo mantoroo neɗɗo! Ngam koo ɗume onon njeyiɗum.</verse></chapter><chapter id="4"><verse id="1">Kocceemin min maccuɓe Almasiihu ɓe Allah hokki kuugal wa'ajinki sirru maako.</verse><verse id="2">Fii go'o ko ɗum yiɗi to iri ɓen ɗon maccuɓe ɓe ngaɗa koo ɗume ko jeyɗoɓe wi'i.</verse><verse id="3">Ammaa mi wannaayi dow no ngiiroton kuugal am, koo boo no woɓɓe ngiiratangal. Min e hoore am mi foondataa hoore am.</verse><verse id="4">Ɓernde am e ranni tar, ammaa non hollaayi mi waɗaayi goɗɗum ko wooɗaa. Joomiraawo woni daarayɗo kuugal am wi'a koo ko ngaɗumi e wooɗi koo ɗum wooɗaa.</verse><verse id="5">Ngam non, to' on mbi'u goɗɗo waɗii kuugal ngal Allah hokkimo boɗɗum, koo o waɗaayingal boɗɗum. Keɗee naa nyalnde nde Joomiraawo warti. Koo ɗume cuuɗiiɗum nder nyiwre o wurtinayɗum e njayri, nden o wurtinay nyumooji gonɗi nder ɓerɗe yimɓe e njayri. E carel ngel Allah wi'ay koo neɗɗo waɗii kuugal ngal o hokkimo boɗɗum koo waɗaayingal boɗɗum.</verse><verse id="6">Too, bandiraaɓe, mi hokku misaalu ɗu'um dow am e dow Afoolos ngam e mi yiɗi ekkitooɗon to amin: to' ƴaɓɓooɗon ko windaa, ngam to' piyon gabaare mbi'on goɗɗo ardiiɗo ɓurii goɗɗo.</verse><verse id="7">Moye wartirmaa mawɗo dow horiiɓe? Koo ɗume ɗum ngooduɗaa naa' Allah hokkumaaɗum? To ɗum non, ngam ɗume a fiya gabaare maaɗa bo ko ngooduɗaa naa' caahu keɓuɗaaɗum?</verse><verse id="8">On ngi'a bo on njaadake on keɓii ko ngiɗɗon! On ngi'a bo on njaadake on ngartii diskuɓe! On ngi'a bo on ngartii laamiiɓe, koo nde minon naa' min laamiiɓe. Daa on ngartii laamiiɓe daa wooɗii, sey laamodooɗen!</verse><verse id="9">Ngam e yiiki am minon lilaaɓe, Allah wartiriimin yimɓe koccaaɓe naa' ɓe goɗɗum, bo yimɓe ɓe ɗum taƴani kiita mayde bareteeɓe yeeso koo moye. Mi wi'u non ngam min ngartii ko malaa'ika'en e yimɓe fuu ngaɗani gite.</verse><verse id="10">Too, minon min haaŋaaɓe ngam e min tokki Almasiihu, ammaa onon on tokkuɓe Almasiihu gooduɓe faamu. Minon min ngalaa bawɗe Allah, ammaa onon on ngi'a bo on ngoodi bawɗe Allah naa' seɗɗa! Yimɓe e kokka'on mangu, ammaa minon yimɓe e njawanamin.</verse><verse id="11">Haa jooni e min piida e weelo e ɗonka. Min ngalaa kolte boɗɗe. Yimɓe e kallanamin, nden min ngalaa wuro.</verse><verse id="12">E min kuwa e juuɗe amin naa' seɗɗa. To yimɓe kuɗiimin, sey min mbarkiɗinaɓe. To ɓe torriimin, sey min munya.</verse><verse id="13">To yimɓe metii haala kalluka dow amin, sey min metanaɓe haala mbelka. Min ngartii mbuuri duuniyaaru, min ngartii ko nefnii. Haa jooni non ɗum woni.</verse></chapter><chapter id="5"><verse id="1">Mi nanii habaru e woodi njeenu kalluɗum hakkunde mooɗon iri njeenu ɗum waɗataake koo nder heeferɓe, haa neɗɗo e walda e debbo nyaako muuɗum!</verse><verse id="2">Fuu e non on mantoroo kawtal mooɗon! Naa' e haani ngannon haa mburtinon gaɗuɗo kuugal nga'al daga nder kawtal mooɗon?</verse><verse id="3">Koo nde mi wondaa e mooɗon nder ɓandu, e mi nyuma dow mooɗon nder ɓernde am. Barka laamu ɗum Yeesu Joomiraawo meeɗen hokkiyam, mi yaadake mi taƴanii neɗɗo gaɗuɗo non kiita bo e mi wondi e mooɗon. To on kawritii, bawɗe Yeesu Joomiraawo meeɗen e wondi e mooɗon, min maa, bo e mi wondi e mooɗon.</verse><verse id="4">Koo nde mi wondaa e mooɗon nder ɓandu, e mi nyuma dow mooɗon nder ɓernde am. Barka laamu ɗum Yeesu Joomiraawo meeɗen hokkiyam, mi yaadake mi taƴanii neɗɗo gaɗuɗo non kiita bo e mi wondi e mooɗon. To on kawritii, bawɗe Yeesu Joomiraawo meeɗen e wondi e mooɗon, min maa, bo e mi wondi e mooɗon.</verse><verse id="5">Sey ngaɗon neɗɗo gaɗuɗo non nder jungo Ceyɗan, ngam Ceyɗan torra ɓandu maako, ngam ɗum hisna yonki maako nyalnde wartoyki Yeesu Joomiraawo.</verse><verse id="6">Mantitaaki mooɗon wooɗaa. On andaa no ƴuufinirɗum seɗɗa ɓuutinirta condi buroodi ɗundi? Non to on alii hakke seɗɗa nder mooɗon, ɗum sankitoto koo toye nder mooɗon.</verse><verse id="7">Cendiree e ƴuufinirɗum kiiɗum gonɗum nder mooɗon, waato hakke, ngam ngarton bo condi buroodi ndi walaa ƴuufinirɗum, waato kawtal tokkuɓe Yeesu ɓe ngalaa yimɓe nganyuɓe tuuba daga hakke maɓɓe, non no ngontindirɗon. Ngam ɗum yaadake ɗum hirsii karoori meeɗen ndi Humto Sakkinki. Kayri woni Almasiihu.</verse><verse id="8">Ngam non, en ngaɗu Humto Sakkinki meeɗen naa' e buroodi gooduɗum ƴuufinirɗum kiiɗum ɗum halleende e kuuɗe kalluɗe, sey ni e buroodi ɗum walaa ƴuufinirɗum, waato en ngaɗu jonde lamnde nde goonga.</verse><verse id="9">Nder ɗerewol am mi windanii'on wiiki, to' on kawtu ko'e mooɗon e gaɗooɓe njeenu.</verse><verse id="10">Naa' e mi meta dow yimɓe ɓe duuniyaaru ndu'u gaɗooɓe njeenu, koo gooduɓe suuno ceede, koo wuyɓe, koo mawninooɓe gunkiiji. Ngam to ni mi wi'ii'on, to' kawton ko'e e iri yimɓe ɓe'e, too, sey ni alon duuniyaaru.</verse><verse id="11">Ammaa jooni e mi windana'on wiiki, to' on kawtu ko'e e koo moye noddeteeɗo tokkuɗo Yeesu, nyamruɗo yeeso e waɗuki njeenu, koo gooduɗo suuno ceede, koo mawninoowo gunkiiji, koo metoowo kalluka dow goɗɗo, koo jaroowo, koo gujjo. To' maa on nyamdu e iri maɓɓe.</verse><verse id="12">Naa' ɗum kuugal meeɗen ngaɗanen yimɓe ɓe tokkaayi Yeesu kiita. Kuugal mooɗon woni ngaɗanon gonɓe nder kawtal mooɗon ngal tokkuɓe Yeesu kiita.</verse><verse id="13">Allah woni gaɗanayɗo yimɓe ɓe tokkaayi Yeesu kiita. No aayaare wi'i, “Onon, ndiiwee gaɗoowo ko halli daga nder mooɗon.”</verse></chapter><chapter id="6"><verse id="1">To goɗɗo mooɗon wulloyto goɗɗo tokkuɗo Yeesu, naa' ɗum cemtiniiɗum o wulloyoomo to ɓe tokkaayi Yeesu? Naa' e haani o wulloyoomo to tokkuɓe Yeesu?</verse><verse id="2">On andaa nyalnde go'o yimɓe Allah ngaɗanay duuniyaaru kiita? To ɗum onon ngaɗanta duuniyaaru kiita, ngam ɗume on mbaawataa ngaɗanon yimɓe kiita dow caɗɗum pamarum?</verse><verse id="3">On andaa en ngaɗanay malaa'ika'en kiita? To ɗum non, on mbaaway ciryootiron ciya famfamtirki hakkunde yimɓe!</verse><verse id="4">Ngam non, to on ngoodi ciya famfamtirki, ngam ɗume njaarotonɗum to yimɓe ɓe tokkuɓe Yeesu kocci naa' ɓe goɗɗum?</verse><verse id="5">Mi wi'u non ngam mi semtina'on. Jooni, walaa koo go'oto nder mooɗon gooduɗo faamu baawayɗo siryootira kooliiɓe Yeesu?</verse><verse id="6">Ammaa kooliiɗo Yeesu wulloyoo kooliiɗo Yeesu, haa yeeso ɓe koolaaki Yeesu!</verse><verse id="7">Wullootirki hakkunde mooɗon ɗum cemtiniiɗum. Naa' ɗum ɓurii munyon to yimɓe ngaɗanii'on ko wooɗaa? Naa' ɗum ɓurii munyon to ɗum ƴoyrii'on ɗum jaɓanii'on ko ngooduɗon?</verse><verse id="8">Ammaa onon e ko'e mooɗon haa on ngaɗana woɓɓe tokkuɓe Yeesu ko wooɗaa on ƴoyraɓe on njaɓanaɓe ko ɓe ngoodi!</verse><verse id="9">On andaa gaɗooɓe ko wooɗaa nattataa Laamu Allah? To' on njaɓu ɗum majjina'on. Gaɗooɓe njeenu, koo e ɓe ngoodi teegal koo ɓe ngalaa teegal, e mawninooɓe gunkiiji, e gaɗooɓe luuɗu,</verse><verse id="10">e wuyɓe, e gooduɓe suuno ceede, e jarooɓe, e metooɓe kalluka dow woɓɓe, e wuyɓe teetooɓe, ɓe fuu ɓe nattataa Laamu Allah.</verse><verse id="11">Ndenno non woɓɓe mooɗon mba'i. Ammaa jooni ɗum lootii hakke mooɗon, on ngartiraama yimɓe Allah, on ngartiraama aadili'en barka Yeesu Almasiihu Joomiraawo meeɗen e Ruuhu Allah.</verse><verse id="12">Woɓɓe mooɗon mbi'ay, “Ɗum jaɓii mi waɗa koo ɗume,” ammaa e mi wi'a'on naa' koo ɗume nafanta'en. Ɗum jaɓii mi waɗa koo ɗume, ammaa mi wartataa maccuɗo koo ɗume.</verse><verse id="13">Ɗonmaa woɓɓe mooɗon mbi'ay, “Ɗum waɗii nyamndu ngam reedu, non maa ɗum waɗii reedu ngam nyamndu,” ammaa carel e wara ngel Allah wartirta fuu ɗiɗum koo ko nafi. Ɓandu waɗaaka ngam njeenu, ammaa ndu waɗaa ngam Joomiraawo, nden Joomiraawo jeyindu.</verse><verse id="14">Allah umminii Yeesu Joomiraawo meeɗen daga mayde, enen maa o umminay'en daga mayde barka bawɗe maako.</verse><verse id="15">On andaa ɓalli mooɗon ɗum jokkooɗe ɓandu Almasiihu? Too, mi hoccay ɓandu Almasiihu mi hawtandu e ɓandu kaaruwaajo? Sam, mi waɗataa non!</verse><verse id="16">On andaa fuu kawtuɗo ɓandu e kaaruwaajo ɓe ngartii ɓandu go'o won ɗon? Ngam no aayaare wi'i, “Kamɓe ɗiɗo ɓe ngarta ɓandu go'o.”</verse><verse id="17">Ammaa fuu cumpootiroowo e Joomiraawo, kanko e Joomiraawo ɓe ngartii go'o.</verse><verse id="18">Ngoɗɗitee waɗuki njeenu! Koo ɗume hakke ɗum neɗɗo waɗata, ɗum meemataa ɓandu maako, ammaa gaɗoowo njeenu e wonna ɓandu muuɗum.</verse><verse id="19">On andaa ɓalli mooɗon ɗum wuro to Ruuhu Allah jooɗotoo? Allah hokkii'onɗum ɗum jooɗoo nder mooɗon. Naa' onon njeyi ko'e mooɗon.</verse><verse id="20">Allah hokkii Ɓiɗɗo muuɗum ngam o wartira'on ɓe maako. Ngam non, mawniniree Allah e ɓalli mooɗon.</verse></chapter><chapter id="7"><verse id="1">Too, jooni mi noototo ƴamol ngol ƴamɗonyam nder ɗerewol ngol mbindonoyɗonyam: E ɗum wooɗi to' neɗɗo te'a.</verse><verse id="2">Ammaa nde e woodi njeenu naa' seɗɗa hakkunde yimɓe, e haani koo moye neɗɗo te'a, nden koo moye debbo waɗa teegal.</verse><verse id="3">Gorko hokka debbo muuɗum ɓandu muuɗum no dooka teegal wi'i. Non maa debbo on hokka gorko muuɗum ɓandu muuɗum no dooka teegal wi'i.</verse><verse id="4">Ngam debbo jeyaayi ɓandu muuɗum; gorko maako jeyindu. Non maa gorko jeyaayi ɓandu muuɗum, debbo maako jeyindu.</verse><verse id="5">To' on nganyu walduki to naa' non ciryiiɗon hakkunde mooɗon ngam carel seɗɗa, ngam ngaɗon hakkiilo mooɗon dow do'aare. Gaɗa maajum nyamron yeeso e walduki ngam to' Ceyɗan fooɗa'on ngaɗon ko wooɗaa ngam ciya suruki ko'e mooɗon.</verse><verse id="6">Ko mbiimi'on, ɗum caawori, naa' ɗum dooka.</verse><verse id="7">Min mi ɓurii yiɗuki daa koo moye walaa teegal bo am! Ammaa koo moye e iri dokkal ngal Allah hokkimo, o'o e ngal muuɗum, on ɗaa'e e ngal muuɗum.</verse><verse id="8">Jooni dow yimɓe ɓe ngalaa teegal e rewɓe ɓe worɓe maɓɓe maayi, e mi wi'a ɗum ɓurii to' ɓe ngaɗa teegal bo am.</verse><verse id="9">Ammaa to ɓe mbaawataa suruki ko'e maɓɓe, e haani ɓe ngaɗa teegal. Ngam ɗum ɓurii neɗɗo waɗa teegal dow suuno njeenu nangamo.</verse><verse id="10">Gooduɓe teegal boo e mi hokkaɓe dooka ɗu'um. Naa' ɗum min hokkiɗum, Joomiraawo hokkiɗum: To' debbo yoofa gorko muuɗum.</verse><verse id="11">To boo o yoofii gorko maako, doole o waɗataa wongal teegal, koo boo o siryootira e gorko maako. Non maa to' gorko yoofa debbo muuɗum.</verse><verse id="12">Dow horiiɓe boo e mi wi'a ɗu'um, naa' Joomiraawo wi'ika, min e hoore am wi'ika. To goɗɗo kooliiɗo Yeesu e woodi debbo mo hoolaaki Yeesu, to debbo on jaɓii njooɗodoo e maako, too, to' o yoofamo.</verse><verse id="13">Non maa to debbo kooliiɗo Yeesu e woodi gorko mo hoolaaki Yeesu, to gorko on jaɓii jooɗodoo e maako, to' debbo on yoofamo.</verse></chapter><chapter id="8"><verse id="1">Too, jooni dow ko ɗum sakkani gunkiiji, en andi en fuu en ngoodi andal. Andal boo e wadda mangu hoore, ammaa yidde e sembiɗina yimɓe.</verse><verse id="2">Fuu nyumoowo e andi goɗɗum, too, haa jooni o walaa andal no haani.</verse><verse id="3">Ammaa neɗɗo giɗɗo Allah, Allah e andimo.</verse><verse id="4">Ngam non, dow nyaamuki ko ɗum sakkani gunkiiji, en andi ngunkiwa naa' ɗum goɗɗum nder duuniyaaru ndu'u, nden en andi Allah o go'oto, walaa goɗɗo sey kanko tan.</verse><verse id="5">Koo nde ɗum gaɗotooɗum e woodi ko yimɓe noddata “allaaji” ton dow koo nder duuniyaaru, goonga boo e woodi bi'eteeɓe “allaaji” ɗuɗɗi e “joomiraaɓe” ɗuɗɓe.</verse><verse id="6">Fuu e non, to meeɗen Allah o go'oto, Nyaako Mo Dow, taguɗo koo ɗume, nden en ngaɗa jonde ngam maako. Ɗonmaa e woodi Joomiraawo go'oto, waato Yeesu Almasiihu. Barka maako koo ɗume tagaa, nden barka maako keɓuɗen yonki.</verse><verse id="7">Ammaa naa' koo moye woodi andal nga'al. E woodi yimɓe mawnuduɓe e nyumo wiiki gunkiiji e ngoodi yonki. Haa jooni boo to ɓe nyaamii nyamndu ndu ɗum sakkani gunkiiji, e ɗum wannaɓe ngam e ɓe nyuma ko ɓe ngaɗi ɗum hakke.</verse><verse id="8">Ammaa naa' nyamndu ɓaddintaa'en haade Allah. To en nyaamaayi, ɗum ustantaa'en goɗɗum. To boo en nyaamii, ɗum ɓeydantaa'en goɗɗum.</verse><verse id="9">On kokkaama laawol nyaamon koo iri nduye nyamndu. Ammaa paamee to' non warta ko majjinta mo sembiɗaa nder tokkuki Yeesu.</verse><verse id="10">An gooduɗo andal dow ɗu'um, to neɗɗo mo sembiɗaa nder tokkuki Yeesu yi'ii a nyaama nyamndu nder suudu gunkiiji, e yiiki maaɗa ɗum sembiɗintaamo o nyaama nyamndu ndu ɗum sakkani gunkiiji?</verse><verse id="11">Non, andal maaɗa majjinay neɗɗo on mo Almasiihu maayi ngam muuɗum.</verse><verse id="12">Taa waɗii non, a majjinii tokkuɗo Yeesu mo sembiɗaa, a waɗanii Almasiihu hakke.</verse><verse id="13">Ngam maajum, to ko nyaamaymi waɗii bandiraawo am waɗii hakke, too, mi fuɗɗitataa mi nyaama kusel, ngam to' mi waɗa bandiraawo am waɗa hakke.</verse></chapter><chapter id="9"><verse id="1">Min, naa' mi dimo? Naa' mi lilaaɗo? Naa' mi yi'ii Yeesu Joomiraawo meeɗen? Naa' on ngartii tokkuɓe Yeesu barka kuugal am ngal Joomiraawo?</verse><verse id="2">Koo to naa' mi lilaaɗo to woɓɓe, mi tabbitinii mi lilaaɗo to mooɗon! Ngam onon ngoni ko tabbitini mi lilaaɗo Joomiraawo.</verse><verse id="3">Raa ko mbi'aymi gooduɓe ƴamol dow laamu am ɗum lilaaɗo.</verse><verse id="4">Naa' e haani min nyaama min njara?</verse><verse id="5">Naa' min mbaaway min te'a tokkuɗo Yeesu min njaada e maako koo toye to min njahata no lilaaɓe horiiɓe, e minyiraaɓe Yeesu Joomiraawo, e Biiturus ngaɗata?</verse><verse id="6">Koo min e Barnaba tan ngoni lilaaɓe kaanuɓe kuwa ngam keɓa ko nyaami?</verse><verse id="7">Moye soojiijo yoɓata hoore muuɗum njoɓaari? Moye remata ngesa inabooje ɗum haɗamo nyaamuki ɓikkoy koy? Moye durata ornde nden ɗum haɗamo yarki kosam maaji?</verse><verse id="8">Ko mbiimi naa' ɗum nyumo neɗɗo. Naa' Attawra maa metii dow maajum?</verse><verse id="9">Ɗum windaama nder Attawra Muusa wiiki, “Taa' maɓɓan ngaari honduko carel ko ndi sorɓata.” Nde Allah wi'i non, ga'i tan o wanni?</verse><verse id="10">Naa' ngam meeɗen o wi'ika? Goonga ngam meeɗen ɗum windaa. Ngam e haani koo moye demoowo e corɓoowo ɓe ngaɗa kuugal maɓɓe nder kammunde heɓuki geɗal maɓɓe daga ngesa kan.</verse><verse id="11">Nde min aawi Wolde Allah nder ɓerɗe mooɗon, too, ɗum fii mawɗum to min nyaamii bote mooɗon iri ɗum duuniyaaru?</verse><verse id="12">To woɓɓe mbaaway keɓa iri ballal nga'al to mooɗon, naa' min ɓurayɓe? Fuu e non min kuutiraayi ngol ɗon laawol, ammaa min munyii nder koo kaye torra, ngam to' min kaɗa Habaru Belɗum dow Almasiihu nyamruki yeeso.</verse><verse id="13">On andaa kuwooɓe nder Wuro Ceniingo e keɓa nyamndu maɓɓe daga nder maggo? Non maa kuwooɓe to sakkirde e ɓe keɓa geɗal maɓɓe daga nder ko ɗum sakki dow mayre?</verse><verse id="14">Nden non maa Joomiraawo wi'ii wa'ajinooɓe Habaru Belɗum e haani ɓe keɓa ko ɓe nyaamata daga nder kuugal ngal.</verse><verse id="15">Ammaa mi huutiraayi ɗin ɗon laawi. Ɗonmaa naa' e mi windonoya'on ɗerewol ngo'ol ngam kokkoyyam goɗɗum. Ɗum ɓurii mi maaya dow goɗɗo haɗayam ko mantortoomi.</verse><verse id="16">Ammaa to mi wa'ajinii Habaru Belɗum, mi mantortaakoɗum, ngam ɗum doole mi wa'ajina. To mi wa'ajinaayi Habaru Belɗum mi woni!</verse><verse id="17">Daa min e hoore am suɓi mi wa'ajina, daa mi heɓay njoɓaari. Ammaa to naa' min suɓi mi wa'ajina, ko ngaɗaymi woni e mi huwa kuugal ngal ɗum tambiniyam.</verse><verse id="18">To ɗum non, ko woni njoɓaari am? Njoɓaari am woni wa'ajinki Habaru Belɗum caahu, naa' mi ɗaɓɓita ko haani mi heɓa nder wa'ajinkiɗum.</verse><verse id="19">Koo nde naa' mi maccuɗo koo moye, mi wartirii hoore am maccuɗo koo moye ngam mi waddoya yimɓe ɗuɗɓe to Almasiihu.</verse><verse id="20">Nder Yahuudanko'en mi wartirii hoore am bo Yahuudankeejo, ngam mi waddaɓe to Almasiihu. Koo nde naa' ley laamu Attawra ngonmi, nder yimɓe gonɓe ley laamu Attawra, mi wartirii hoore am bo gonɗo ley laamu Attawra ngam mi waddaɓe to Almasiihu.</verse><verse id="21">Nder yimɓe ɓe ngalaa ley laamu Attawra boo, mi wartirii hoore am bo mo walaa ley laamu Attawra ngam mi waddaɓe to Almasiihu kamɓe maa. Non hollaayi mi tokkaayi dooka Allah, ammaa e mi tokka dooka Almasiihu.</verse><verse id="22">Nder yimɓe ɓe cembiɗaa nder tokkuki Yeesu, mi wartirii hoore am bo mo sembiɗaa, ngam mi waddaɓe to Almasiihu. Mi wartirii hoore am bo koo iri moye neɗɗo ngam e koo ngole laawol mi hisna woɓɓe.</verse><verse id="23">Mi waɗu ɗu'um fuu ngam Habaru Belɗum, ngam mi heɓa geɗal am nder barka gonɗum nder maajum.</verse><verse id="24">On andaa nder fijo doggudu yimɓe ɗuɗɓe ndoggata nder fijo ngon, ammaa neɗɗo go'oto tan heɓata dokkal heɓuki jaalorgal? Ngam non, ndoggiree no keɓirton jaalorgal.</verse><verse id="25">Fuu giɗɓe keɓa jaalorgal nder fijo e ɓe elta ɓalli maɓɓe. E ɓe ngaɗa non ngam ɓe keɓa giifol koo nde giifol ngol ngol de'oowol. Ammaa enen giifol tabbitayngol keɓeten.</verse><verse id="26">Ngam non, mi doggataa bo neɗɗo gaɗoowo doggudu meere. Non maa mi haɓataa bo neɗɗo piyoowo hendu.</verse><verse id="27">Ammaa e mi torra ɓandu am, e mi wartirandu maccuɗo am, ngam to' gaɗa mi wa'ajinanii woɓɓe, min e hoore am mi dulla heɓuki dokkal ngal.</verse></chapter><chapter id="10"><verse id="1">Bandiraaɓe, e mi yiɗi andon ko heɓi maama'en meeɗen. Ɓe ngaɗii yaadu ley nduula njuutunga portiinga dow, ɓe fuu ɓe kultii Maayo Woɗewo.</verse><verse id="2">Yaadu ndu ɓe ngaɗi ley nduula e huuluki ki ɓe kuuli Maayo Woɗewo bo ɓe ngaɗana baptisma, ɓe ngarti tokkuɓe Muusa.</verse><verse id="3">Ɓe fuu ɓe nyaamii nyamndu go'o ƴiwoyndu to Allah,</verse><verse id="4">nden ɓe njarii ndiyam ngo'otam ƴiwoyɗam to Allah. Ngam ɓe njarii ndiyam daga Hayre ƴiwoynde to Allah yaadaynde e maɓɓe. Hayre nden boo woni Almasiihu.</verse><verse id="5">Fuu e non Allah nanaayi belɗum ɗuɗɓe maɓɓe haa ɓe mbaraa, ɓalli maɓɓe cankitaa nder ladde.</verse><verse id="6">Fuu fii ɗu'um ɗum waɗu ngam ɗum warta misaalu to meeɗen, ngam to' ngaɗen suuno waɗuki fii kalluɗum non no ɓe ngaɗi.</verse><verse id="7">To' on ngartu mawninooɓe gunkiiji no woɓɓe maɓɓe ngaɗi. Non no ɗum windiraa, “Yimɓe njooɗake nyaamii, njarii, ɓe ummii, ɓe ngami gamol kallungol.”</verse><verse id="8">To' en ngaɗu njeenu no woɓɓe maɓɓe ngaɗi haa yimɓe 23,000 maayi nyalnde go'o.</verse><verse id="9">To' en poondu Joomiraawo no woɓɓe maɓɓe ngaɗi, haa boole kalkiɓe.</verse><verse id="10">Nden to' on metito no woɓɓe maɓɓe ngaɗi haa Malaa'ikaajo Mayde wariɓe.</verse><verse id="11">Ɗu'um fuu heɓuɓe ngam ɗum warta misaalu to meeɗen, nden ɗum windaa ngam ɗum waggina'en, enen gonɓe re'irde jaamanu.</verse><verse id="12">Ngam non, taa nyuma a darii boɗɗum, waɗu hakkiilo to' njanaa.</verse><verse id="13">Walaa poondol ngol ɗum foondata'on ngol ɗum meeɗaayi foonduki neɗɗo. Allah boo o kebbinoowo alkawal, o alataa ɗum foonda'on poondol ɓurngol sembe mooɗon. Ammaa nder poondol ngol, o waɗanay'on laawol no mburtortooɗon ngam mbaawon munyon nder maggol.</verse><verse id="14">Ngam non, onon ɓe ngiɗumi, ngoɗɗitee mawninki gunkiiji.</verse><verse id="15">E mi metana'on onon yimɓe ɓe hakkiilo. Ndaaranee ko'e mooɗon ngi'on koo ko mbi'aymi ɗum goonga.</verse><verse id="16">Jardugel ndiyam inabojam ɗam njareten nder kirtaari Joomiraawo ɗam ngetteten Allah ngam maajam, to en njariiɗam, naa' en keɓay barka gonɗum nder ƴiiƴam Almasiihu? Nden Buroodi ɗum cendeten, to en nyaamiiɗum, naa' en keɓay barka gonɗum nder ɓandu Almasiihu?</verse><verse id="17">Nde buroodi ɗum ɗum go'otum, enen ɗuɗɓe en ngartii bo ɓandu go'o, ngam en fuu buroodi go'o nyaameten.</verse><verse id="18">Ndaaree ɓiɓɓe Israa'iila; nyaamooɓe ko ɗum sakki, naa' ɓe ngartii go'o nder mawninki Allah?</verse><verse id="19">Ɗume ngiɗumi wiiki? Ko ɗum sakkani ngunkiwa ɗum goɗɗum? Koo ngunkiwa ɗum goɗɗum?</verse><verse id="20">Naa' non! Ammaa ko heeferɓe cakkata, ginni ɓe cakkanta, naa' Allah. Mi boo yiɗaa ngarton go'o e ginni.</verse><verse id="21">Ɗum waɗataako njaron ko woni nder jardugel Joomiraawo, nden fuɗɗiton njaron ko woni nder jardugel ginni. Ɗum waɗataako nyaamon kirtaari Joomiraawo, nden nyaamon nyamndu ginni.</verse><verse id="22">En ngiɗi njukkiten Joomiraawo umminanenmo lawliiru? En nyuma en ɓuriimo sembe?</verse><verse id="23">Woɓɓe mooɗon e mbi'a, “Ɗum jaɓii ngaɗen koo ɗume.” Ɗum non, ammaa naa' koo ɗume nafanta'en. Kadin e ɓe mbi'a, “Ɗum jaɓii ngaɗen koo ɗume.” Ɗum non, ammaa naa' koo ɗume sembiɗinta'en.</verse><verse id="24">To' goɗɗo mooɗon ɗaɓɓita ko nafantamo tan, ammaa o ɗaɓɓita ko nafanta woɓɓe.</verse><verse id="25">Nyaamee koo ngele kusel cooreteengel to luumo. To' on ƴamu koo ɗum sakkaniingel gunkiiji.</verse><verse id="26">Ngam aayaare wi'ii, “Duuniyaaru e koo ɗume ko woni nder mayru, Joomiraawo jeyiɗum.”</verse><verse id="27">To goɗɗo mo tokkaayi Yeesu noddii'on nyaamuki nyamndu, to on njaɓii on njahii, nyaamee koo ɗume ko ɗum hokki'on, naa' naa on ƴamii koo gunkiiji ɗum sakkani nyamndu ndun.</verse><verse id="28">Ammaa to goɗɗo wi'ii'on, “Gunkiiji ɗum sakkani nyamndu ndun,” too, to' on nyaamundu ngam on ɗon biiɗo'onka, kadin ngam nyumo ɓernde.</verse><verse id="29">Naa' dow nyumo mooɗon metaymi, ammaa e mi meta dow nyumo biiɗo'onka. Ngam ɗume nyumo goɗɗo haɗatayam nyaamuki koo ɗume?</verse><verse id="30">To e mi yetta Allah dow nyamndu am, ngam ɗume ɗum huɗatayam dow ko ngettumi Allah nyaamumi?</verse><verse id="31">Too, koo on nyaama koo on njara, koo nder koo ɗume ɗum ngaɗoton, ngaɗeeɗum ngam teddinki Allah.</verse><verse id="32">To' on ngaɗu goɗɗum ko wonnata nyumo goɗɗo, koo o Yahuudankeejo, koo ɗum wongol lenyol, koo kawtal yimɓe Allah,</verse><verse id="33">non no ngiɗumi mi welnana koo moye ɓernde. Mi ɗaɓɓitataa ko nafantayam, ammaa e mi ɗaɓɓita ko nafanta yimɓe ɗuɗɓe, ngam ɓe keɓa ɓe kisa.</verse></chapter><chapter id="11"><verse id="1">Ekkitee to am no ekkitoriimi to Almasiihu.</verse><verse id="2">E mi mana'on ngam on ngejjitaayiyam nder koo ɗume, nden on tokka ekkitinol ngol ekkitinmi'on.</verse><verse id="3">Ammaa e mi yiɗi andon, Almasiihu woni ardiiɗo koo moye gorko, nden gorko woni ardiiɗo debbo muuɗum, Allah woni ardiiɗo Almasiihu.</verse><verse id="4">Fuu gorko gaɗuɗo do'aare koo annabaaku e hurnii, o semtinii ardiiɗomo.</verse><verse id="5">Ammaa fuu debbo gaɗuɗo do'aare koo annabaaku hurnaaki o semtinii ardiiɗomo, o wartii bo o pembuɗo hoore maako.</verse><verse id="6">To debbo wanyii hurna hoore muuɗum, sey o taƴa gaasa maako. Ammaa to e ɗum semtinii debbo taƴa gaasa muuɗum koo femboo, too, sey o hurnoo.</verse><verse id="7">Gorko haanaayi hurna hoore muuɗum ngam o tagaa nder nandi Allah nden e mo holla mangu Allah, ammaa debbo e holla mangu gorko.</verse><verse id="8">Ngam gorko naa' daga ɓandu debbo tagaa, ammaa debbo tagaa daga ɓandu gorko.</verse><verse id="9">Non maa ɗum tagaayi gorko ngam debbo, ammaa debbo tagaa ngam gorko.</verse><verse id="10">Ngam ɗu'um e ngam malaa'ika'en, e haani debbo hurnoo.</verse><verse id="11">Fuu e non, nder yimɓe Joomiraawo debbo e yiɗi ballal gorko, non maa gorko e yiɗi ballal debbo.</verse><verse id="12">Debbo arandeejo o tagaa daga ɓandu gorko, nden worɓe fuu debbo danyiɓe, ammaa koo ɗume daga to Allah ɗum ƴiwoyi.</verse><verse id="13">Nyumee e ko'e mooɗon, e ɗum haani debbo waɗa do'aare hurnaaki?</verse><verse id="14">Naa' e yiiki yimɓe, to gorko alii gaasa hoore muuɗum juutii, ɗum cemtiniiɗum?</verse><verse id="15">Ammaa to debbo e woodi gaasa njuutuka, ɗum wartii ko o mantortoo. Allah hokkiimo gaasa kan ngam ka suddanamo hoore.</verse><verse id="16">To boo goɗɗo e yiɗi yedda haala ka'a, sey o anda min ngalaa goɗɗum ndonu feere, non maa koo ngale kawtal yimɓe Allah.</verse><verse id="17">Too, e woodi ko ngiɗumi wiiki'on, mi mantataa'on dow maajum, ngam fuu carel ko kawrutuɗon ngam mawninki Allah, hawrutuki kin nafantaa'on, sey ni e ki ɓeyda so''uki'on gaɗa.</verse><verse id="18">Arande, mi nanii onon tokkuɓe Yeesu to on kawritii, e woodi feerootirol hakkunde mooɗon. E mi nyuma e woodi goonga nder haala kan.</verse><verse id="19">Walaa seko doole ɗum heɓa feerootirol hakkunde mooɗon, ngam ɗum waawa heɓtuki ɓeye ngoni dariiɓe e goonga nder mooɗon.</verse><verse id="20">To on kawritii, goonga naa' ngam nyaamuki kirtaari Joomiraawo kawritoton.</verse><verse id="21">Ngam to carel hirtaaki waɗii, koo moye e nyamra yeeso e nyaamuki nyamndu muuɗum, walaa keɗotooɗo goɗɗo. Goɗɗo aldee e weelo, goɗɗo boo yara naa yiltake.</verse><verse id="22">Too, on ngalaa gure to nyaamoton njaron? Koo on njawana kawtal yimɓe Allah, nden on cemtina ɓe ngalanaa? Too, ko mbi'aymi'on? Mi mana'on dow non? Mi waawataa mi mana'on dow maajum koo seɗɗa.</verse><verse id="23">Ngam ko nanmi to Joomiraawo, kanjum ekkitinmi'on. Nder jemmaare nde ɗum hokkitiri Joomiraawo meeɗen Yeesu, o hocci buroodi,</verse><verse id="24">o yetti Allah, o sendiɗum, o wi'i, “Ɗu'um ɗum ɓandu am kokkaandu ngam mooɗon. Ngaɗee ka waɗuki non ngam siftorkiyam.”</verse><verse id="25">Non maa, gaɗa ɓe kirtake, o hocci jardugel ndiyam inabojam, o wi'i, “Ɗa'am inabojam ngonɗam nder jardugel nge'el kanjam woni alkawal kesal tabbitayngal e ƴiiƴam am. Ngaɗee non fuu carel ngel njarotonɗam ngam siftorkiyam.”</verse><verse id="26">Fuu carel ngel nyaamoton buroodi ɗum nden on njara inabojam ɗam, ngaɗee non on kokka habaru mayde Yeesu Joomiraawo. Ngaɗee ka waɗuki non haa carel ngel o wartoyta.</verse><verse id="27">Ngam non, fuu nyaamuɗo buroodi ɗum, koo yarii inabojam ɗam Joomiraawo no haanaa, o waɗii hakke wartirki ɓandu Joomiraawo e ƴiiƴam Joomiraawo meere.</verse><verse id="28">E haani neɗɗo foonda hoore muuɗum ko o nyaama buroodi ɗum o yara inabojam ɗam.</verse><verse id="29">Fuu nyaamuɗo buroodi ɗum yari inabojam ɗam, to o nyumaayi dow ɓandu Joomiraawo, o fooɗanii hoore maako kiita laawol nyaamuki e yarki ki o waɗi.</verse><verse id="30">Kanjum waɗi ɗuɗɓe nder mooɗon ɓalli maɓɓe cembiɗaa on ngoodi ciya njamu, nden woɓɓe mooɗon boo maayii.</verse><verse id="31">Ammaa to en poondii ko'e meeɗen, Allah waɗantaa'en kiita.</verse></chapter><chapter id="12"><verse id="1">Jooni bandiraaɓe am, dow dokke ɗe Ruuhu Allah hokkata, e mi yiɗi paamon.</verse><verse id="2">On andi carel ngel ngonnooɗon heeferɓe ɗum fooɗii hakkiilo mooɗon ɗum majjinii'on, on mawnina gunkiiji ɗi metataa.</verse><verse id="3">Ngam non, e mi yiɗi andon walaa neɗɗo mo Ruuhu Allah tokkinta wi'a, “Yeesu o laanaaɗo!” Non maa walaa baawayɗo wi'a, “Yeesu o Joomiraawo,” sey ni to Ruuhu Allah tokkiniimo.</verse><verse id="4">Too, e woodi dokke feere‑feere, ammaa Ruuhu go'otum hokkataɗe.</verse><verse id="5">E woodi kuuɗe feere‑feere, ammaa Joomiraawo go'oto huwanteeɗe.</verse><verse id="6">E woodi laawi huwanki Allah feere‑feere, ammaa Allah go'oto hokkata koo moye bawɗe huutirkiɗi.</verse><verse id="7">Allah e hokka koo moye neɗɗo alaama kolloojum e mo woodi Ruuhu Allah ngam ɓeydaari koo moye.</verse><verse id="8">Ruuhu ɗum, kanjum hokkata goɗɗo dokkal wolde faamu, goɗɗo boo dokkal wolde andal.</verse><verse id="9">Kanjum hokkata goɗɗo dokkal hoolaaki Allah, nden goɗɗo boo dokkal yamɗitinki nyawɓe,</verse><verse id="10">goɗɗo kadin dokkal waɗuki fii kayɗiniiɗum, goɗɗo waɗuki annabaaku, goɗɗo boo mbawka feerootirki hakkunde Ruuhu Allah e ginni, goɗɗo boo mbawka waɗirki do'aare ɗemɗe ɗe ɓe andaa, goɗɗo boo mbawka hokkuki ma'ana ɗemɗe ɗen.</verse><verse id="11">Fuu fii ɗu'um ɗum kuugal Ruuhu go'otum, kanjum hokkata koo moye dokkal non no ɗum suɓiri.</verse><verse id="12">Ɓandu go'o e woodi jokkooɗe ɗuɗɗe. Fuu jokkooɗe ɓandu ndun koo nde e ɗe ɗuuɗi, kanje kawti ngarti ɓandu go'o. Too, non maa tokkuɓe Almasiihu ngontindiri.</verse><verse id="13">Yahuudanko'en, e leƴƴi feere, e maccuɓe, e naa' maccuɓe, en fuu en ngaɗanaama baptisma nder Ruuhu go'otum ngam ngarten bo ɓandu go'o, nden en fuu Allah hokkii'en Ruuhu ɗum.</verse></chapter><chapter id="13"><verse id="1">To mi metirii ɗemɗe yimɓe e ɗe malaa'ika'en, ammaa mi walaa yidde, too, mi wartii bo lenguru conyooru tan, koo mbaggu iidoowu e meere.</verse><verse id="2">To e mi waɗa annabaaku, nden to e mi faama sirruuji Allah, to e mi woodi andal kewngal, koo to e mi woodi hoolaare cembinde haa e mi sottina kocceeje, ammaa mi walaa yidde, too, walaa ko nafumi.</verse><verse id="3">To mi hokkii ɓe ngalanaa fuu ko ngoodumi, koo mi jaɓii ɓandu am wulee, to mi walaa yidde, walaa ko ɓeydoriimi.</verse><verse id="4">Gooduɗo yidde e woodi munyal, e ngikku boɗɗum. O walaa lawliiru, o mantitataako, o walaa mangu hoore.</verse><verse id="5">Gooduɗo yidde waɗataa ko semtinii, o ɗaɓɓitataa ko wallatamo kanko tan. O yaawaa monnuki, o jogitataako fii kalluɗum ɗum goɗɗo waɗanimo.</verse><verse id="6">Gooduɗo yidde nanataa belɗum halleende, ammaa e mo nana belɗum goonga.</verse><verse id="7">E mo munya nder koo ɗume. Hoolaare maako, e kammunde maako, e munyal maako re'ataa.</verse><verse id="8">Annabaaku re'ay, waɗirki do'aare ɗemɗe ɗe ɗum andaa ƴaɓɓoto, andal re'ay, ammaa yidde re'ataa haa abadaa.</verse><verse id="9">Ngam andal meeɗen e annabaaku meeɗen naa' ɗum kewɗum,</verse><verse id="10">ammaa to kewɗum warii, ko heewaayi re'ay.</verse><verse id="11">Carel ko ngonmi sukayel, mi metii no sukayel metirta, mi nyumii no sukayel nyumirta. Ammaa nde mawnumi, mi alii ngikku sukaaku.</verse><verse id="12">Ko ngi'eten jooni, en ngi'ataaɗum boɗɗum bo daaroowo daaroggal nyiɓɓungal, ammaa carel e wara ngel ngi'etenɗum boɗɗum. Jooni seɗɗa tan andumi, ammaa carel e wara ngel andaymi andal kewngal, non no ɗum andiriyam.</verse><verse id="13">Too, jooni e woodi fii tatum, waato hoolaare, e kammunde, e yidde, ammaa yidde woni ko ɓurii mangu.</verse></chapter><chapter id="14"><verse id="1">Ngaɗee ko mbaawoton waɗuki ngarton gooduɓe yidde, nden ɗaɓɓitee dokke Ruuhu Allah, ko ɓuri woni dokkal waɗuki annabaaku.</verse><verse id="2">Ngam gaɗiroowo do'aare ɗemngal ngal ɗum andaa naa' yimɓe o metanta, Allah o metanta. Walaa paamayɗo ko o wi'ata, ngam sirruuji o metata laawol Ruuhu Allah.</verse><verse id="3">Ammaa fuu gaɗuɗo annabaaku, yimɓe o metanta, ngam o ɓeydanaɓe hoolaare, o sembiɗinaɓe, o waltina ɓerɗe maɓɓe.</verse><verse id="4">Gaɗiroowo do'aare ɗemngal ngal ɗum andaa hoore maako o sembiɗinta, ammaa gaɗoowo annabaaku, tokkuɓe Yeesu o sembiɗinta.</verse><verse id="5">E mi yiɗi on fuu ngaɗiron do'aare ɗemɗe ɗe ɗum andaa, ammaa mi ɓurii yiɗuki ngaɗon annabaaku. Ngam gaɗoowo annabaaku ɓurii gaɗiroowo do'aare ɗemɗe ɗe ɗum andaa, sey ni to e mo hokka ma'ana maaje, ngam o sembiɗina tokkuɓe Yeesu.</verse><verse id="6">Too, jooni bandiraaɓe am, to mi warii to mooɗon mi waɗirii do'aare ɗemɗe ɗe ɗum andaa, ɗume ɗum ɓeydanta'on? Walaa! Sey ni to mi wi'ii'on ko Allah wanginaniyam, koo mi ekkitinii'on ko andumi dow Allah, koo mi waɗanii'on annabaaku, koo mi ekkitinii'on Wolde Allah.</verse><verse id="7">Raa misaalu dow fii ɗum walaa yonki, waato duudaandu e garaayaaru. To duudaandu duudaaka boɗɗum koo to garaayaaru piyaaka boɗɗum, no ɗum andirta duuduki kin koo piyol ngol?</verse><verse id="8">Ɗonmaa, to duudoowo luwal konu duudaayingal boɗɗum, moye siryotoo yaaki konu?</verse><verse id="9">Non ɗum woni to mooɗon, to naa' on ngaɗir do'aare ɗemngal ngal yimɓe nanata, no waɗata ɓe paama ko mbi'oton? Ɗum wartay bo on meta e meere.</verse><verse id="10">Goonga, e woodi ɗemɗe feere‑feere e duuniyaaru, ammaa nder ɗemɗe ɗen walaa ɗemngal ngal walaa ma'ana.</verse><verse id="11">To mi faamaayi ɗemngal ngal goɗɗo meti, mi wartii koɗo to maako, kanko maa o wartii koɗo to am.</verse><verse id="12">Onon maa, non ɗum woni to mooɗon. Nde on kaaɓii keɓon dokke Ruuhu Allah, ngaɗee ko mbaawoton waɗuki ɓuron huutirki dokke cembiɗinayɗe tokkuɓe Yeesu.</verse><verse id="13">Ngam non, fuu gaɗirɗo do'aare ɗemngal ngal o andaa, sey o toroo Allah wallamo o waawa hokkuki ma'ana ɗemngal ngal.</verse><verse id="14">Ngam to mi waɗirii do'aare ɗemngal ngal mi andaa, ɓernde am waɗii do'aare, ammaa mi heɓtataa ko mbiimi.</verse><verse id="15">Too, ko haani mi waɗa? Mi waɗay do'aare nder ɓernde am, ɗonmaa mi waɗay do'aare nder nyumol am. Mi yimay gimol mantuki Allah nder ɓernde am, ɗonmaa mi yimay nder nyumo am.</verse><verse id="16">To naa' non, taa yettii Allah nder ɗemngal ngal a andaa, no goɗɗo mo nanataangal wiirata “Aamin” dow yettoore maaɗa? O faamaayi ko mbiiɗaa.</verse><verse id="17">Ɗum goonga a yetta Allah boɗɗum, ammaa ɗum sembiɗintaa nanayɗoma.</verse><verse id="18">Mi yettii Allah ngam mi ɓurii'on on fuu waɗirki do'aare ɗemɗe ɗe mi andaa.</verse><verse id="19">Ammaa nder kawtal tokkuɓe Yeesu ɗum ɓurii mi meta boliiɗe jowi paameteeɗe ngam mi ekkitina woɓɓe e dow mi meta boliiɗe 10,000 nder ɗemngal ngal ɗum andaa.</verse><verse id="20">Bandiraaɓe, alee nyumuki bo sukahoy. Ngartee ɓe ngalaa halleende bo ɓikkoy keccoy, ammaa ngartee bo mawɓe nder nyumo mooɗon.</verse><verse id="21">Attawra wi'ii Joomiraawo wi'ii,
“Mi metanay yimɓe am
laawol metooɓe ɗemɗe ɗe andaaka.
Mi metanayɓe e honduko yimɓe goɗɗe leyɗe,
ammaa fuu e non ɓe kettindantaakoyam.”</verse><verse id="22">Ngam non, waɗirki do'aare ɗemɗe ɗe ɗum andaa naa' ɗum alaama ngam tokkuɓe Yeesu, ammaa ɗum alaama ngam yimɓe ɓe tokkaayi Yeesu. Annabaaku boo ɗum ngam tokkuɓe Yeesu, naa' ngam yimɓe ɓe tokkaayi Yeesu.</verse><verse id="23">Ngam non, to on fuu on kawritii koo moye e waɗira do'aare ɗemɗe ɗe ɗum andaa, to woɓɓe ɓe paamaayi koo yimɓe ɓe tokkaayi Yeesu nattii nder mooɗon, naa' ɓe mbi'ay on haaŋaaɓe?</verse><verse id="24">Ammaa to goɗɗo mo tokkaayi Yeesu koo goɗɗo mo andaa ko ngaɗoton nattii nder mooɗon tawii koo moye e waɗa annabaaku, o faamay o waɗii hakke, non waɗay o ɗaɓɓita o tuuba.</verse><verse id="25">Ko woni nder ɓernde maako cuuɗiiɗum ɗum wurtoto e njayri, o diccoto, o mawnina Allah, e mo wi'a, “Goonga, Allah e ɗon nder mooɗon.”</verse><verse id="26">Too, bandiraaɓe, ɗume ngaɗoton? To on kawritii ngam mawninki Allah, goɗɗo e woodi gimol, goɗɗo e woodi ekkitinol, nden goɗɗo e waɗiray do'aare ɗemngal ngal ɗum andaa, goɗɗo hokkay ma'ana ɗemngal ngal. Ɗum fuu ɗum waɗee ngam sembiɗinki kawtal tokkuɓe Yeesu.</verse><verse id="27">To woɓɓe e ngaɗira do'aare ɗemngal ngal ɗum andaa, to' ɓe ɓura ɗiɗo koo tato. E haani ɓe meta go'o‑go'o, ɗonmaa doole goɗɗo hokka ma'ana ko ɓe mbi'ata.</verse><verse id="28">Ammaa to walaa kokkoowo ma'ana ko ɓe mbi'ata, e haani ɓe nde''ita nder kawtal tokkuɓe Yeesu, ɓe metana Allah nder ɓernde maɓɓe.</verse><verse id="29">Gaɗooɓe annabaaku maa, to' ɓe ɓura ɗiɗo koo tato. E haani ɓe meta go'o‑go'o, nden kettindaniiɓeɓe poonda ko ɓe mbi'ata e hakkiilo.</verse><verse id="30">To e woodi ko Allah wanginani goɗɗo nder kettindantooɓe ɓen, sey metoowo arandeejo on de''ita.</verse><verse id="31">On fuu on mbaaway ngaɗon annabaaku go'oto‑go'oto ngam koo moye ekkitoo heɓa ko sembiɗintamo.</verse><verse id="32">Gaɗooɓe annabaaku e haani ɓe mbaawana ko'e maɓɓe.</verse><verse id="33">Ngam Allah naa' o Allah gaddoowo jiiɓaare, ammaa o gaddoowo jam.
To tokkuɓe Yeesu kawritii nder kawtal maɓɓe,</verse><verse id="34">e haani rewɓe nde''ita. Ɗum jaɓaayi ɓe meta, ammaa ɓe njooɗoo ley laamu worɓe no Attawra wi'i.</verse><verse id="35">To e woodi goɗɗum ɗum ɓe ngiɗi ɓe anda, ɓe ƴama worɓe maɓɓe to wuro. Ngam ɗum cemtiniiɗum debbo meta nder tokkuɓe Yeesu carel ko ɓe kawriti ngam mawninki Allah.</verse><verse id="36">Too, to mooɗon Wolde Allah fuɗɗiri, koo to mooɗon tan nde yahi?</verse><verse id="37">To goɗɗo e kammii o annabiijo, koo o keɓuɗo dokkal Ruuhu Allah, e haani o anda ɗu'um ɗum mbindanaymi'on to Joomiraawo ɗum ƴiwoyi.</verse><verse id="38">Ammaa to o wanyii ɗum non, kanko maa sey o wanyee.</verse><verse id="39">Ngam non, bandiraaɓe am, ngiɗee waɗuki annabaaku, to' on karmin waɗirki do'aare ɗemɗe ɗe ɗum andaa.</verse><verse id="40">Sey koo ɗume waɗee no haani e laawol bongol.</verse></chapter><chapter id="15"><verse id="1">Jooni bandiraaɓe am, e mi yiɗi mi siftorana'on Habaru Belɗum ɗum nga'ajinanmi'on, ɗum njaɓuɗon, ɗum tokkoton boɗɗum.</verse><verse id="2">Barka maajum on kisii, to on njogake boɗɗum wa'aju ɗum nga'ajinanmi'on. To naa' non, on koolii Yeesu e meere.</verse><verse id="3">Mi waddanii'on fii ɓurɗum daraja ɗum keɓumi. Kanjum woni Almasiihu maayii ngam hakke meeɗen non no goɗɗe aayaaje mbi'i,</verse><verse id="4">o uwaama, o umminaama daga mayde nyalnde tatawre non no goɗɗe aayaaje mbi'i,</verse><verse id="5">o wangani Biiturus, nden o wanganii lilaaɓe maako sappo e ɗiɗo.</verse><verse id="6">Gaɗa ɗon o wanganii tokkuɓemo ɓurɓe 500 e carel go'o. Ɗuɗɓe maɓɓe haa jooni e ɓe foofa, ammaa woɓɓe maayii.</verse><verse id="7">Ɗonmaa o wanganii Yaakubu, nden fuu lilaaɓe maako.</verse><verse id="8">Gaɗa maajum fuu, min maa, o wanganiiyam, koo nde e mi nandi e ɓingel danyaangel ko carel danyukingel waɗa.</verse><verse id="9">Ngam min woni ɓurɗo famɗuki nder lilaaɓe maako. Mi hewtaayi maa mi noddee lilaaɗo maako, ngam mi torrii kawtal yimɓe Allah.</verse><verse id="10">Ammaa ngam yidde nde Allah holliyam mi wartii ko ngonmi hande, nden yidde nde o holliyam wartaayi meere. Mi ɓurii koo moye lilaaɗo huwuki, koo nde naa' ɗum min huwata, ɗum yidde Allah gondunde e am huwata.</verse><verse id="11">Too, walaa feerootirol koo to min wa'ajinani'on, koo to lilaaɓe horiiɓe nga'ajinani'on. Ko min nga'ajinta ɗum go'o; kanjum boo njaɓuɗon.</verse><verse id="12">Too, to e ɗum wa'ajina wiiki Almasiihu umminaama daga mayde, no waɗata woɓɓe mooɗon e mbi'a mayɓe ummataako?</verse><verse id="13">Daa mayɓe ummataako daga mayde, too, daa Almasiihu umminaaka daga mayde won ɗon.</verse><verse id="14">To boo Almasiihu ummaaki daga mayde, too, wa'ajinki amin wartii meere, nden hoolaare mooɗon wartii meere.</verse><verse id="15">Ko ɓuri non woni, min ngartii ceydu'en fewooɓe dow Allah. Ngam min mbi'ii Allah umminii Almasiihu daga mayde. Ammaa daa ɗum goonga mayɓe ummintaake, daa Allah umminaayimo.</verse><verse id="16">Ngam daa ɗum ummintaa mayɓe, too, daa Almasiihu maa umminaaka daga mayde won ɗon.</verse><verse id="17">Daa Almasiihu umminaaka, too, hoolaare mooɗon wartii meere, nden haa jooni on ngondi e hakke mooɗon,</verse><verse id="18">nden mayɓe e koolii Almasiihu kalkii won ɗon.</verse><verse id="19">To ni ngam jonde duuniyaaru ndu'u tan ngaɗeten kammunde dow Almasiihu, en ɓurii koo moye wartuki ɓe ɗum yurminanta.</verse><verse id="20">Ammaa goonga Almasiihu umminaama daga mayde. Kanko woni artuɗo ummaaki daga nder ɓe ɗum umminta daga mayde.</verse><verse id="21">Nde mayde warii laawol neɗɗo go'oto, non maa ummaaki mayɓe daga mayde warii laawol neɗɗo go'oto.</verse><verse id="22">No yimɓe fuu mayrata ngam sumpo e Aadamu, non maa fuu gooduɓe sumpo e Almasiihu keɓay yonki ki re'ataa.</verse><verse id="23">Ammaa raa no ummaaki mayɓe wa'ata. Arande Almasiihu umminaama daga mayde, nden nyalnde nde o wartoyi ɗum umminay fuu yimɓe maako daga mayde.</verse><verse id="24">Nden gaɗa o heɓii jaalorgal dow koo moye laamiiɗo, e koo ɗume laamu ginni, e koo ɗeye bawɗe, re'irde duuniyaaru waray, nden o hokkita Allah Nyaako Mo Dow laamu.</verse></chapter><chapter id="16"/></book><book id="47" name="2 Korintiyanko'en" shortname="2co"><chapter id="NaN"/><chapter id="1"><verse id="1">Min Bulus mo Allah suɓi warta lilaaɗo Yeesu Almasiihu e bandiraawo meeɗen Timooti minon mbindi ɗerewol ngo'ol.
Min mbindanngol kawtal yimɓe Allah gonɓe gariiri Korinti, e fuu yimɓe Allah gonɓe nder fuu leydi Akaaya.</verse><verse id="2">Allah Nyaako meeɗen e Joomiraawo meeɗen Yeesu Almasiihu barkiɗina'on hokka'on jam.</verse><verse id="3">Yettoore tabbita to Allah, Nyaako Joomiraawo meeɗen Yeesu Almasiihu. Kanko woni Nyaako mo yurmeende, Allah baltinayɗo ɓerɗe.</verse><verse id="4">E mo waltina ɓerɗe meeɗen nder fuu torraaji ɗi njareten, ngam enen maa mbaltinen ɓerɗe wonɓe nder koo iri kaye torra. En mbaltinay ɓerɗe maɓɓe e iri waltinki ki o waltini ɓerɗe meeɗen.</verse><verse id="5">Non no njardeten torra naa' seɗɗa iri ka Almasiihu yari, non maa barka Almasiihu ɗum waltinay ɓerɗe meeɗen naa' seɗɗa.</verse><verse id="6">To min torraama, min torra ngam ɗum waltina ɓerɗe mooɗon nden ngam kisndam mooɗon. To boo Allah waltinii ɓerɗe amin, o waltinɗe ngam minon maa min mbaltina ɓerɗe mooɗon ngam keɓon sembe munyon nder torraaji ɗi njaroton iri ɗi min njarata.</verse><verse id="7">Min tabbitinii, e min andi non no njardoton torra iri ka min njari, non maa ɓerɗe mooɗon mbaltoto iri waltaaki ɓernde ki min keɓi.</verse><verse id="8">Bandiraaɓe, e min ngiɗi andon iri torra ka min njari nder leydi Aasiya. Min nattii torra kalluka ɓurka sembe amin haa min ittii kammunde yonki amin.</verse><verse id="9">Nder ɓerɗe amin min nanii bo kiita mayde min taƴanaa, ammaa non waɗii ngam to' min kooloo ko'e amin, ammaa min kooloo Allah umminoowo mayɓe.</verse><verse id="10">Kanko hisnimin daga mayde kallunde, o nyamray yeeso e hisnukimin. Dow maako min ngaɗi kammunde o hisnaymin kadin.</verse><verse id="11">Onon maa mballireemin do'aare, sey Allah barkiɗinaymin, nden ɗuɗɓe ngettamo ngam amin.</verse><verse id="12">Ko min mantortoo woni ɓerɗe amin e tabbitinanamin min ngaɗii jonde nder duuniyaaru nder senaaki e goonga ƴiwoyɗum to Allah, hakko maa nder mooɗon. Min njooɗori non naa' dow andal iri ngal yimɓe duuniyaaru, ammaa yidde Allah wallimin.</verse><verse id="13">Nder ɗereeji amin min mbindanaayi'on goɗɗum ɗum on mbaawataa janguki koo faamuki.</verse><verse id="14">Jooni seɗɗa tan paamuɗonmin, ammaa yeeso ɗo'o e mi yiɗi paamonmin boɗɗum, ngam nyalnde nde Yeesu Joomiraawo meeɗen wartoyta mbaawon mantorooɗonmin non no minon maa min mbaawirta mantoraaki'on.</verse><verse id="15">Nde mi tabbitinii ɗu'um, mi yiɗiino warki to mooɗon arande ngam keɓon barka nde ɗiɗi.</verse><verse id="16">E mi yiɗunoo dow laawol am yaaki Makidooniya, mi yaala to mooɗon, nden gaɗa mi yahii Makidooniya, mi so''oyto to mooɗon, ngam mballonyam nder yaadu am yaaki leydi Yahuudiya.</verse><verse id="17">Nde mi heɓaayi ngaɗumi yaadu ndun, e yiiki mooɗon mi waɗii ɓerɗe ɗiɗi nde ciryinoomi waɗuki yaadu ndun? Koo e yiiki mooɗon e mi siryoo yaadu am no yimɓe duuniyaaru ngaɗata, wi'ooɓe “Ee” puɗɗita mbi'a “Aa'a?”</verse></chapter><chapter id="2"><verse id="1">Ngam maajum cuɓumi to' mi wara to mooɗon mi waɗa'on nanon ciya belɗum.</verse><verse id="2">Ngam to mi waɗii on nanii ciya belɗum, moye welnantayam ɓernde to naa' onon ɓe ngaɗumi nani ciya belɗum?</verse><verse id="3">Ko mbindanmi'on nder ɗerewol am arandewol, mi winduɗum ngam to mi warii to mooɗon to' onon kaanuɓe mbelnanayam ɓernde ngaɗonyam mi nana ciya belɗum. Ngam mi tabbitinii to mi nanii belɗum, on fuu on nanay belɗum.</verse><verse id="4">Ko mbindanmi'on, mi winduɗum nder nawɗum ɓernde e wannaare e gonɗi ɗuɗɗi naa' ngam mi mettinana'on ɓerɗe, sey ni ngam mi waɗa'on andon iri yidde luggunde nde ngiɗumi'on.</verse><verse id="5">Too, to goɗɗo waddii ko mettini ɓernde, naa' min tan o mettinani ɓernde, on fuu o mettinani ɓerɗe. Mi wi'u non, ammaa mi yiɗaa mi haɓanamo ko ɓuri no haani.</verse><verse id="6">Haɓanki ki ɗuɗɓe mooɗon kaɓanimo heƴii.</verse><verse id="7">Ammaa jooni e haani njaafanooɗonmo cembiɗinonmo ngam to' nawɗum ɓernde maako ɓura sembe maako.</verse><verse id="8">Ngam non, e mi toroo'on, kolleemo haa jooni on ngiɗimo.</verse><verse id="9">Mi windan'on ngol ton ɗerewol ngam mi foonda'on mi yi'a koo on ngaɗay ko mbiimi'on nder koo ɗume.</verse><verse id="10">Fuu mo njaafaniiɗon, min maa mi yaafanakemo. Ko njaafiimi, to e woodi ko haani maa mi yaafoo, mi yaafiɗum ngam mooɗon yeeso Almasiihu.</verse><verse id="11">Mi waɗu non ngam to' Ceyɗan ƴoyra'en, ngam en andi nyumo maako boɗɗum.</verse><verse id="12">Nde njaami Tooruwas ngam mi wa'ajina Habaru Belɗum ɗum Almasiihu, Joomiraawo maɓɓitaniiyam laawol kuugal ɗon.</verse><verse id="13">Ammaa mi wannii naa' seɗɗa ngam mi tawaayi Tiitus bandiraawo meeɗen ton. Ngam non, sey njaɓɓootirmi e maɓɓe njaami Makidooniya.</verse><verse id="14">Ammaa yettoore tabbita to Allah kokkoowo'en jaalorgal koo ndeye barka sumpootirki meeɗen e Almasiihu. Laawol meeɗen o sankitii habaru Almasiihu koo toye bo urngol belngol.</verse><verse id="15">Ngam enen ngoni bo urngol urde welnde nde Almasiihu hokki Allah. Urngol urde nden yottake kisnaaɓe e gonɓe dow laawol halkere.</verse><verse id="16">To gonɓe dow laawol halkuki urngol ngol ɗum urngol mayde. Ammaa to kisnaaɓe urngol ngol ɗum urngol gaddanoowolɓe yonki. E woodi potuɗo huwuki kuugal nga'al?</verse><verse id="17">Min nga'ajintaa Wolde Allah ngam min keɓa ceede no ɗuɗɓe ngaɗata. Ammaa e min meta goonga yeeso Allah, ngam Almasiihu jeyimin, nden Allah liloyimin.</verse></chapter><chapter id="3"><verse id="1">Too, on kammii min puɗɗii mantuki ko'e amin kadin? Koo boo ɗum doole min ngarda e ɗereeji kollayɗi minon min ɓeye, koo ƴiwuɗi to mooɗon ngam kolla woɓɓe min ɓeye no woɓɓe ngaɗata?</verse><verse id="2">Onon e ko'e mooɗon ngoni ɗerewol amin bindaangol nder ɓerɗe amin. Koo moye waaway jangangol andangol.</verse><verse id="3">On kollii onon ngoni ɗerewol ngol Almasiihu windi, ngol o lildi laawol amin. Naa' e dawaaru ngol windiraa, ammaa e Ruuhu Allah gooduɗo yonki ngol windiraa. Naa' dow allowal hayre ngol windaa, ammaa dow allowal ɓerɗe yimɓe ngol windaa.</verse><verse id="4">Min mbi'u non ngam e min koolii Allah laawol Almasiihu.</verse><verse id="5">Min keƴaayi min mbi'a min mbaaway waɗuki koo ɗume e bawɗe amin, ammaa bawɗe amin to Allah ƴiwoyi.</verse><verse id="6">Kanko waɗi min mbaawi wartuki ekkitinooɓe Alkawal Kesal. Alkawal ngal boo daraaki dow dooka bindaaɗum, ammaa dow Ruuhu maako ngal dari. Ngam dooka bindaaɗum e fooɗa mayde, ammaa Ruuhu e hokka yonki ki re'ataa.</verse><verse id="7">Ɗum windi dooka Muusa dow allooje hayre, nden carel ko Muusa hokketeeɗum, teddungal Allah wangi waɗi yeeso maako e ɗelkitoo. Koo nde ɗelkitaaki kin e ustoo, fuu e non Israa'iilanko'en mbaawaayi sutaaki yeeso maako. To dooka gaddayɗum mayde wardii e iri nga'al teddungal,</verse><verse id="8">too, kuugal Ruuhu Allah ɓuray non teddungal!</verse><verse id="9">To ko fooɗata kiita e woodi teddungal, too, ko waɗata yimɓe keɓa aadilaaku Allah ɓuray non teddungal naa' seɗɗa!</verse><verse id="10">Goonga, teddungal alkawal kiingal walaa mangu jooni to ngal hawtaama e teddungal alkawal kesal.</verse><verse id="11">To ƴaɓɓotooɗum wardii e teddungal, too, alkawal kesal tabitayngal ɓuray non teddungal naa' seɗɗa!</verse><verse id="12">Ngam non, nde e min ngoodi iri nde'e kammunde, e min metira sembe ɓernde naa' seɗɗa.</verse><verse id="13">Minon naa' bo Muusa min mba'i, cuddirɗo yeeso maako e lefel, ngam to' Israa'iilanko'en cutoomo ngi'a no ɗelkitol yeeso maako ustortoo.</verse><verse id="14">Ammaa ɓe ndullii faamu, ngam haa hande to ɓe njanganaama alkawal kiingal, lefel ngel e haɗaɓe ɓe paama goonga, ngam sumpootirki e Almasiihu tan ittatangel.</verse><verse id="15">Goonga, haa jooni to ɓe njanganaama Attawra, lefel ngel e wumna ɓerɗe maɓɓe.</verse><verse id="16">Ammaa to neɗɗo tuubii tokkii Joomiraawo, ɗum ittay lefel ngel daga ɓernde maako.</verse><verse id="17">Too, Joomiraawo on woni Ruuhu Allah, nden to Ruuhu Allah woni ɗon rimɗineeki woni.</verse><verse id="18">Enen ɓe geece mu''en cudditaa en fuu en kolla teddungal Joomiraawo en ɓeyda wartuki bo maako. Teddungal ngal waɗay ka ɓeydaaki. Ɗu'um ɗum kuugal Joomiraawo, kanko woni Ruuhu.</verse></chapter><chapter id="4"><verse id="1">Ngam non, nde Allah yurminaniimin hokkiimin kuugal nga'al, min ittataa kammunde.</verse><verse id="2">Min nganyii huwuki kuuɗe cuuɗiiɗe cemtiniiɗe. Min majjintaa yimɓe, min ngaylitataa ma'ana Wolde Allah. Ammaa e min mbi'a goonga e njayri. Laawol waɗuki non, koo moye anday nder ɓernde muuɗum yeeso Allah minon e min ngoodi goonga.</verse><verse id="3">To Habaru Belɗum ɗum min nga'ajinta e suuɗii, wonɓe dow laawol halkere tan ɗum suuɗanii.</verse><verse id="4">Ceyɗan laamiiɗo duuniyaaru ndu'u wumnii ɓerɗe yimɓe ɓe koolaaki Yeesu, ngam to' ɓe ngi'a jayngol Habaru Belɗum ɗum teddungal Almasiihu nanduɗo e Allah.</verse><verse id="5">Ngam naa' habaru amin min nga'ajinta, ammaa ko min nga'ajinta woni Yeesu Almasiihu o Joomiraawo, minon boo ngam maako min ngarti maccuɓe mooɗon.</verse><verse id="6">Ngam Allah biiɗo jayngol wurtoyoo daga nder nyiwre, kanko waɗi jayngol maako yeynii nder ɓerɗe amin ngam min anda teddungal Allah ngal ɗum yi'ii e yeeso Yeesu Almasiihu.</verse><verse id="7">Ammaa minon e min nandi e gojiije loope. Ɗum resii jawdi nder amin ngam holluki ɗe'e bawɗe ɓurɗe koo ɗeye bawɗe, to Allah ɗe ƴiwoyi, naa' to amin.</verse><verse id="8">Min ɓiɗɗaama e koo nduye wuttudu, ammaa min pusaayi. Nyumooji amin njiiɓake, ammaa min ittaayi kammunde.</verse><verse id="9">E min torree, ammaa Allah sendiraayi e amin. E min ndo''ee, ammaa min kalkaaka.</verse><verse id="10">Koo ndeye e min haade wareeki no ɗum wariri Yeesu, ngam yonki iri ki maako yi'ee nder ɓalli amin.</verse><verse id="11">Ngam minon gooduɓe yonki e min haade mayde koo ndeye ngam Yeesu, ngam ɗum yi'a yonki maako nder ɓalli amin ɗi'i maayayɗi.</verse><verse id="12">Kanjum waɗi min keddi to mayde, ngam onon keɓon yonki.</verse><verse id="13">Nde e min ngoodi hoolaare go'o e binduɗo aayaare biinde, “Mi hoolake, kanjum waɗi metumi.” Minon maa min koolake, kanjum waɗi min meti.</verse><verse id="14">Ngam e min andi Allah umminɗo Yeesu Joomiraawo meeɗen daga mayde, o umminaymin minon maa non no o umminiri Yeesu, o waddamin hawti e mooɗon yeeso maako.</verse><verse id="15">Fuu ɗu'um ɗum ngam ɓeydaari mooɗon, ngam caahu Allah jottotooɗum yimɓe ɗuɗɓe, waɗa ɗum ɓeyda yettuki Allah ngam teddinkimo.</verse><verse id="16">Ngam non, min ittataa kammunde. Koo nde ɓalli amin e ɓeyda tampuki, fuu e non ɓerɗe amin e cembiɗinee koo ndeye.</verse><verse id="17">Ngam torraaji ɗi min torretee jooni ɗi seɗɗanaaji ɗi neeɓataa ɗi ngaɗay min keɓa teddungal ngal haa abadaa ɓurngal koo ɗume.</verse><verse id="18">Ngam non, hakkiilo amin walaa dow ko gite ngi'ata. E min ngaɗa hakkiilo amin dow ko gite mbaawataa yiiki. Ngam ko gite ngi'ata ɗum ƴaɓɓotooɗum, ammaa ko gite mbaawataa yiiki, ɗum tabitayɗum.</verse></chapter><chapter id="5"><verse id="1">Ngam e min andi ɓalli amin e nandi e lukuru ɗum min njooɗotoo nder, nder duuniyaaru ndu'u. To lukuru ɗum sankitaama, e min andi Allah hokkaymin wuro tabitayngo ton dow, ngo mahiraaka e jungo neɗɗo.</verse><verse id="2">Jooni e min otta e min kaaɓii naa' seɗɗa ngam ɗum ɓornamin ɓandu amin ndu dow.</verse><verse id="3">Ngam to min ɓornaama ɓandu ndun, min ngartataa yonkiiji ɗi ngalaa ɓandu.</verse><verse id="4">Nge'el carel ngel min ngondi nder lukuru ɗum duuniyaaru, waato ɓandu amin, e min otta ngam torraaji ɗi ɓandu ndun yarata. Naa' ngam e min ngiɗi sendirki e ɓandu ndun, ammaa e min ngiɗi ɗum ɓornamin ɓandu amin ndu dow, ngam ɓandu ndu maayataa hocca njayri ɓandu maayayndu.</verse><verse id="5">Allah e hoore muuɗum siryiimin ngam ɗu'um, o hokkiimin Ruuhu maako ngam tabbitinankimin ko o waɗantamin yeeso ɗo'o.</verse><verse id="6">Kanjum waɗi koo ndeye e min ngoodi sembe ɓernde. E min andi to ni e min nder ɓandu amin ndu'u, e min ngoɗɗitii wuro amin wongo to Joomiraawo.</verse><verse id="7">E min ngaɗa jonde amin dow hoolaaki Allah, naa' dow ko min ngi'ata e gite.</verse><verse id="8">Goonga e min ngoodi sembe ɓernde, nden min ɓurii yiɗuki min cendira e ndu'u ɓandu min njooɗodoo e Joomiraawo ton dow.</verse><verse id="9">Ngam non, ko min ngiɗi woni min mbelnanamo ɓernde, koo e min nder ndu'u ɓandu koo e ton dow.</verse><verse id="10">Ngam en fuu doole en ndaroto yeeso Almasiihu ngam kiita, ngam koo moye heɓa mbarjaari ko waɗi nder ɓandu ndu'u, koo ko o waɗi e wooɗi koo ɗum wooɗaa.</verse><verse id="11">Nde e min andi ko woni kulol Joomiraawo, kanjum waɗi e min ngaɗa ko min mbaawata waɗuki min pooɗoya hakkiilo yimɓe. Allah e andi no min ngontindiri boɗɗum, e mi kammoo onon maa on andimin boɗɗum nder ɓerɗe mooɗon.</verse><verse id="12">Naa' e min ngiɗi min mana ko'e amin yeeso mooɗon, ammaa e min ngiɗi min kokka'on laawol mantoraakimin, ngam mbaawon nootooɗon ƴamɗe ƴeftooɓe ko'e dow mangu maɓɓe naa' dow ko woni nder ɓerɗe maɓɓe.</verse><verse id="13">To yimɓe kocciimin min haaŋaaɓe, fuu ɗum ngam Allah. To boo e min nder hakkiilo amin, ɗum ngam mooɗon.</verse><verse id="14">Ngam yidde Almasiihu waɗatamin e min kuwa kuuɗe amin, ngam en tabbitinii go'oto maayii ngam koo moye, ngam non koo moye maayii.</verse><verse id="15">O maayii ngam yimɓe fuu, ngam to' ɓe ngaɗa jonde belnanayndeɓe ɓerɗe, ammaa ɓe ngaɗa jonde belnanaynde on ɗon mayɗo ngam maɓɓe ummii daga mayde.</verse><verse id="16">Ngam non, daga jooni min koccataa goɗɗo no yimɓe duuniyaaru koccirimo. Koo nde ndenno min koccii Almasiihu no yimɓe duuniyaaru koccirimo, jooni naa' non min koccirimo.</verse><verse id="17">Ngam non, fuu gartuɗo mo Almasiihu o wartii neɗɗo keso. Koo ɗume ɗum ndenno ƴaɓɓake, koo ɗume wartii kesum.</verse><verse id="18">Ɗu'um fuu Allah waɗiɗum ciryootirɗomin e maako laawol Almasiihu, nden o hokkiimin kuugal wa'ajinki siryootirki yimɓe e maako.</verse></chapter><chapter id="6"><verse id="1">Minon, min kuudooɓe e Allah. Ngam maajum e min toroo'on to' on alu caahu Allah ɗum keɓuɗon warta meere.</verse><verse id="2">Ngam Allah wi'ii,
“Nde carel kaanungel waɗi,
mi nanii do'aare maaɗa,
nde nyalnde kisndam wari,
mi walliima.”
Raa, jooni woni carel kaanungel, jooni woni nyalnde kisndam!</verse><verse id="3">Min ngiɗaa min ngaɗa ko waɗata goɗɗo feggoo dow laawol goonga, ngam to' ɗum heɓa ko ɗum huɗata nder kuugal amin.</verse><verse id="4">Ammaa nder koo ɗume ko min ngaɗata, e min kolla min maccuɓe Allah ɓe goonga nder munyal mangal ngal min ngaɗata nder torra, e caɗeele, e ɓiɗɗaare.</verse><verse id="5">Min piyaama, min curaama, ɗum umminii hawre dow amin, min kuwii naaki ɓalli amin mbaati, min mbaalii balɗe min ɗaanaaki, bannye min keɓataa ko min nyaamata.</verse><verse id="6">Min kollii min maccuɓe Allah ɓe goonga nder laɓki ɓerɗe ki min ngoodi, e andal, e munyal, e no min mballirta yimɓe, e Ruuhu Allah ɗum min ngoodi, e yidde nde goonga,</verse><verse id="7">e metuki goonga, e bawɗe Allah. Aadilaaku woni ko min konirta ɗum min njogii jungo nyaamo e nano.</verse><verse id="8">E min kokkee mangu, e min cemtinee, e min kuɗee, e min manee. Min koccaama bo majjinooɓe yimɓe, ammaa min goonga'en.</verse><verse id="9">Min koccaama bo ɗum andaamin, ammaa e ɗum andimin boɗɗum. Min koccaama bo mayɓe, ammaa e min poofa. E min piyee, ammaa min maayaayi.</verse><verse id="10">E ɗum waɗa min nana ciya belɗum ɓernde, ammaa koo ndeye e min mbelmbelta. Min ngalanaa, ammaa min ngartirii ɗuɗɓe riskuɓe. Min koccaama bo koo ko min ngoodi, ammaa e min ngoodi koo ɗume.</verse><verse id="11">Onon Korintiyanko'en, min metanii'on e njayri. Min maɓɓitanii'on ɓerɗe amin.</verse><verse id="12">Naa' minon nganyi holluki'on yidde, ammaa onon nganyi hollukimin yidde.</verse><verse id="13">Mi metanii'on no metiranaymi ɓiɓɓe am. E mi toroo'on, nde e min ngiɗi'on, onon maa maɓɓitaneemin ɓerɗe mooɗon.</verse><verse id="14">To' on kawtu ko'e e yimɓe ɓe koolaaki Yeesu. Ko hawti aadilaaku e halleende? Koo boo, ngoye sumpo woni hakkunde jayngol e nyiwre?</verse><verse id="15">Kiye siryootirki woni hakkunde Almasiihu e Ceyɗan? Koo boo, ko hawti tokkuɗo Yeesu e mo tokkaayi Yeesu?</verse><verse id="16">Nden ko hawti wuro ceniingo ngo Allah e gunkiiji? Ɓalli meeɗen ngoni wuro ceniingo ngo Allah mo yonki. Ngam o wi'i,
“Mi jooɗoto nder maɓɓe,
mi yaada e maɓɓe.
Mi wartay Allah maɓɓe,
ɓe ngartay yimɓe am.”</verse></chapter><chapter id="7"><verse id="1">Too, bandiraaɓe am ɓe ngiɗumi, nde en ngaɗanaama alkawal dow fuu ɗu'um, en laaɓin ko'e meeɗen daga koo ɗume gaɗoojum ɓalli meeɗen e ɓerɗe meeɗen ngarta ko laaɓaa yeeso Allah. En ngartu ɓe senaaki keewuki, kulooɓe Allah.</verse><verse id="2">Kooleemin nder yidde. Min ngaɗanaayi goɗɗo ko wooɗaa, min majjinaayi goɗɗo, min ƴoyraayi goɗɗo ngam min njaɓanamo goɗɗum.</verse><verse id="3">Mi wi'aayi haala ka'a ngam mi yowana'on goɗɗum ko wooɗaa. Mi wi'iino'on e min ngiɗi'on naa' seɗɗa nder ɓerɗe amin koo e min foofa koo nder mayde.</verse><verse id="4">Mi hoolake'on ɓernde go'o, e mi mantoroo'on naa' seɗɗa, on cembiɗiniiyam naa' seɗɗa. Fuu e torraaji ɗi min njarata, welwelo am walaa keerol.</verse><verse id="5">Ngam ko min ngari leydi Makidooniya, min keɓaayi siwtaare, ammaa koo toye to min ngaylitorii e min torree. Min ngeddootirii e woɓɓe, nder ɓerɗe amin kulol nangimin.</verse><verse id="6">Ammaa Allah baltinoowo ɓerɗe gonɓe nder wannaare, o waltini ɓerɗe amin e garol Tiitus.</verse><verse id="7">Naa' warki maako tan waltini ɓerɗe amin, ammaa habaru ɗum o hokkimin no mbaltinirɗon ɓernde maako. O wi'iimin no kaaɓirɗon ngi'onyam, e no ngannirɗon dow ko ngaɗanɗonyam, e no ngiɗirɗon wallukiyam. Kanjum ɓeydaniyam welweltuki.</verse><verse id="8">Koo to ɗerewol ngol mbindanmi'on waɗii on nanii ciya belɗum, ɗum wannaayiyam jooni, koo nde ndenno mi wannii, ngam mi faamii ɗerewol ngol waɗii on nanii ciya belɗum ɓerɗe, koo nde ɗum carel seɗɗa tan.</verse><verse id="9">Jooni e mi nana belɗum nder ɓernde am, naa' ngam on nanaayi belɗum, ammaa ngam ciya nanki belɗum mooɗon waɗi tuubuɗon. Ngam ciya nanki belɗum kin ɗum iri ki Allah yiɗi. Ngam non min ngaɗanaayi'on ko wooɗaa.</verse><verse id="10">Ngam ciya nanki belɗum iri ki Allah yiɗi e waɗa neɗɗo tuuba heɓa kisndam. Ki waɗataa o wi'a, “Daa e mi andunoo,” ammaa ciya nanki belɗum iri ki duuniyaaru e fooɗa mayde.</verse><verse id="11">Ndaaree ngi'on ko ciya nanki belɗum mooɗon waddani'on, ki waɗii'on on ngartii tiiɗuɓe, on ngartii kaaɓuɓe kolla onon naa' on gaɗooɓe ko wooɗaa, on ɓernii dow ko wooɗaa, on kultorii, on kaaɓii ngi'onyam, on ngiɗii wallukiyam, on kaaɓii ngi'on ɗum taƴanii gaɗoowo hakke kiita. On kollii on ngaɗii ko haani dow ko mbindannoomi'on.</verse><verse id="12">Ngam non, koo nde mi windaniino'on ɗerewol, naa' ngam neɗɗo gaɗuɗo ko wooɗaa mbindumingol, koo ngam neɗɗo gaɗanaaɗo ko wooɗaa, ammaa mi windungol ngam ngi'anon gite mooɗon no ngirruɗonmin yeeso Allah.</verse><verse id="13">Kanjum waltini ɓerɗe amin.
Ko ɓuri non, welwelo ngo Tiitus nani mbelnaniimin ɓerɗe, ngam on fuu on mbelnaniimo ɓernde.</verse><verse id="14">Mi mantorake'on yeeso Tiitus, onon boo on cemtinaayiyam. Non no koo ɗume ɗum min mbi'i'on ɗum goonga, non maa mantoraaki ki min mantorii'on yeeso Tiitus tabbitinaama ɗum goonga.</verse><verse id="15">Yidde nde Tiitus yiɗi'on jooni ɓurii nde ndenno, to o nyumii no tokkirɗon ko ɗum wi'i'on, e no njaɓɓoriiɗonmo nder mangu e faamanki.</verse><verse id="16">E mi nana belɗum ngam e mi hoolii'on e ɓernde go'o.</verse></chapter><chapter id="8"><verse id="1">Too, bandiraaɓe am, jooni e min ngiɗi andon caahu ɗum Allah hokki tokkuɓe Yeesu gonɓe Makidooniya.</verse><verse id="2">Koo nde ɓe poondiraama torra kalluka, ɗonmaa e ɓe nder dullere kallunde, fuu e non welwelo maɓɓe mango waɗii ɓe kokkii ballal mangal.</verse><verse id="3">Mi ceydake ɓe kokkii ballal no ɓe mbaawi hokkuki, haa maa ko ɓuri non. Nder yidde ɓerɗe maɓɓe,</verse><verse id="4">ɓe torakemin naa' seɗɗa min alaɓe ɓe ngaɗa jungo nder kuugal walluki yimɓe Allah gonɓe Urucaliima.</verse><verse id="5">Ɓe ngaɗii ko ɓuri nyumo amin. Arande ɓe kokkii Joomiraawo ko'e maɓɓe, nden minon maa ɓe kokkiimin ko'e maɓɓe no Allah yiɗi.</verse><verse id="6">Nde Tiitus fuɗɗi kuugal hawrutuki ballal to mooɗon, min torakemo o so''oo to mooɗon o yottinangal.</verse><verse id="7">Too, on ngaɗii boɗɗum nder koo ɗume, waato nder hoolaaki Yeesu, e metuki boɗɗum, e anduki goonga, e yidde walluki, e yidde nde ngiɗɗonmin. Non maa e min ngiɗi ngaɗon boɗɗum nder nga'al kuugal walluki.</verse><verse id="8">Naa' e mi wi'a doole ngaɗɗon non. Mi hokku'on habaru ballal mangal ngal woɓɓe mballi ngam mi anda koo yidde nde ngiɗɗon woɓɓe nde goonga.</verse><verse id="9">Ngam on andi ko Joomiraawo meeɗen Yeesu Almasiihu waɗani'on ngam yidde maako. Koo nde o diskuɗo, ngam mooɗon o warti mo walanaa, ngam laawol dullere maako ngarton riskuɓe.</verse><verse id="10">Raa caawori ɗum kokkaymi'on dow fii ɗu'um. Rowani onon arti hokkuki ballal, naa' on artu hokkuki ballal tan, haa maa on artii yiɗuki hokkuki ballal ngal.</verse><verse id="11">Too, jooni sey njottinon kuugal ngal e iri ɓernde nde puɗɗirɗonngal. Kokkee ko mbaawoton hokkuki.</verse><verse id="12">Ngam to on ngoodi ɓerɗe hokkuki ballal, Allah jaɓay ko kokkuɗon. Allah e raara ko ngooduɗon, naa' ko on ngalaa.</verse><verse id="13">Ko ngiɗumi woni naa' torron ko'e mooɗon ngam mballon woɓɓe, ammaa e mi yiɗi yimɓe fuu pottida.</verse><verse id="14">Jooni ɗuuɗuki jawdi mooɗon wallay wonɓe nder dullere. Yeeso ɗo'o kamɓe maa, ɓe mballa'on nder dullere mooɗon, ngam koo ɗume fottidana koo moye.</verse><verse id="15">Non no ɗum windiraa, “Nokkuɗo ɗuɗɗum ɗum ɗuuɗaayi. Nokkuɗo seɗɗa, ɗum famɗaayi.”</verse></chapter><chapter id="9"><verse id="1">Naa' ɗum doole mi windana'on dow kuugal walluki yimɓe Allah.</verse><verse id="2">Ngam e mi andi on ngiɗi walluki naa' seɗɗa. Mi mantorake'on yeeso yimɓe Makidooniya mi wi'iiɓe onon yimɓe Akaaya on ciryake kokkon ballal daga rowani. Tiinaare mooɗon waɗi ɗuɗɓe nder maɓɓe puɗɗi walluki.</verse><verse id="3">Ammaa mi liloyii ɓen ɗon bandiraaɓe to mooɗon ngam ciryooɗon walluki no mbiimi, ngam to' mantoraaki ki min mantortoo'on dow fii ɗu'um warta meere.</verse><verse id="4">Ngam to mi wardoyii e woɓɓe nder tokkuɓe Yeesu wonɓe Makidooniya min tawii on ciryaaki, mi nanay cemtuɗum naa' seɗɗa ngam mantoraaki ki mantortoomi'on, nden naa' min tan semtata, haa e onon.</verse><verse id="5">Ngam non, mi nyumii doole mi toroo bandiraaɓe ɓen ɗon arta yaaki to mooɗon, ɓe tabbitina on ciryake ballal mangal ngal ngaɗɗon alkawal ko mi wara. Ngam to mi warii mi tawa e ngal hawritii, ngal warta ballal ngal kokkuɗon ɓernde go'o, naa' e doole.</verse><verse id="6">Nyumee ɗu'um. Koo moye aawuɗo seɗɗa, seɗɗa ittata, nden fuu aawuɗo ko ɗuuɗi, ko ɗuuɗi ittata.</verse><verse id="7">Koo moye sey hokka ko suɓi hokkuki nder ɓernde muuɗum, naa' e nawɗum ɓernde koo e doole, ngam Allah e yiɗi kokkoowo nder belɗum ɓernde.</verse><verse id="8">Allah e waawa hokkuki'on koo iri ɗume barka ɓurɗum ko ngiɗɗon, ngam koo ndeye keɓon koo ɗume ko heƴata'on e ko mballirton woɓɓe.</verse><verse id="9">Non no ɗum windiraa,
“E mo sankita caahu maako nder yimɓe ɓe ngalanaa,
kuuɗe maako boɗɗe ɗe tabutuɗe haa abadaa.”</verse><verse id="10">Allah woni kokkoowo demoowo awdi, kokkoowo yimɓe ko nyaamata. O hokkay'on ko heƴata'on, o ɗuɗɗinayɗum, ngam ɓeydon ballal ngal kokkoton kaanuɓe mballee.</verse><verse id="11">O barkiɗinay'on e koo ngole laawol ngam ngarton kokkooɓe ballal koo ndeye, nden yimɓe ngettaymo ngam ballal ngal kokkuɗon ngal ɓe keɓi laawol amin.</verse><verse id="12">Kuugal nga'al ngal ngaɗoton, naa' e ngal walla yimɓe Allah tan, haa e ngal waɗa yimɓe ɗuɗɓe e ngetta Allah naa' seɗɗa.</verse><verse id="13">Kuugal nga'al ngal ngaɗoton hollii on koolaaɓe. Ɗuɗɓe teddinay Allah ngam on ngaɗa ko Habaru Belɗum ɗum Almasiihu wi'i ɗum njaɓuɗon yeeso koo moye, nden on cenda ko ngooduɗon e tokkuɓe Yeesu gonɓe Urucaliima e fuu horiiɓe.</verse><verse id="14">E ɓe ngiɗi yiiki'on e ɓe ngaɗana'on do'aare, ngam ballal mangal ngal Allah waɗaniɓe laawol mooɗon.</verse><verse id="15">Yettoore tabbita to Allah ngam caahu ɗum o hokki'en ɗum honduko waawataa wi'a.</verse></chapter><chapter id="10"><verse id="1">E mi toroo'on nder lestinki hoore e munyal Almasiihu, min Bulus noddeteeɗo “lestinɗo hoore” to e mi wondi e mooɗon, ammaa to mi wondaa e mooɗon e mi noddee “metanoowo'on e sembe.”</verse><verse id="2">Woɓɓe yimɓe e mbi'a e min ngaɗa jonde iri nde yimɓe duuniyaaru ndu'u. To mi waroyii to mooɗon, mi nyumii e haani mi haɓanaɓe. E mi toroo'on, to' on ngaɗan mi waɗana'on non.</verse><verse id="3">Koo nde e duuniyaaru min ngoni, min konirtaa bo duuniyaaru ndu'u,</verse><verse id="4">ngam min konirtaa ko ndu honirta. Sey ni ko min konirta e woodi bawɗe Allah baawayɗe kalka ko woodi sembe fuu.</verse><verse id="5">E min keɓa jaalorgal dow koo ɗiye geddi e mawnitaare kaɗaynde yimɓe anda Allah. E min nanga nyumooji fuu, min ngartiraɗi gaɗayɗi ko Almasiihu wi'i.</verse><verse id="6">Gaɗa on kollii on gaɗooɓe ko Almasiihu wi'i, e min ciryii min torra koo moye mooɗon ganyuɗo waɗa koo ɗume ko Almasiihu wi'i.</verse><verse id="7">On ndaara koo ɗume dow‑dow tan. Fuu tabbitinɗo Almasiihu jeyimo, sey o faama ɗu'um, non no Almasiihu jeyirimo, non minon maa Almasiihu jeyimin.</verse><verse id="8">Joomiraawo hokkiimin ardaare ngam min cembiɗina hoolaare mooɗon, naa' ngam min mbonnande. Koo to min mantorake ardaare nden ko ɓuri no haani, min nanataa cemtuɗum waɗuki non.</verse><verse id="9">Mi yiɗaa ngi'on bo e mi yiɗi mi hulnira'on ɗereeji ɗi mbindanmi'on.</verse><verse id="10">Ngam woɓɓe e mbi'a, “Ɗereeji ɗi Bulus windani'en e ɗi caawi haala tedduka, cembiɗka, ammaa to e mo wondi e meeɗen o tampuɗo, boliiɗe maako ɗe tekkaa.”</verse><verse id="11">E haani iri ɓen ɗon yimɓe ɓe anda ko min mbindanta'on nder ɗereeji to en ngondaa, kanjum min ngaɗata to e min ngondi e mooɗon.</verse><verse id="12">Ɗum waɗataako min pottina ko'e amin e mantooɓe ko'e maɓɓe, koo min kocca ko'e amin bo maɓɓe. To ɓe poondirii ko'e maɓɓe e ko'e maɓɓe, nden to woɓɓe nder maɓɓe koccii ko'e maɓɓe ɓurii woɓɓe maɓɓe, ɓe kollaayi e ɓe ngoodi hakkiilo.</verse><verse id="13">Minon boo, min mantitataako ko ɓuri no haani, sey ni min ndaroo dow keerol ngol Allah nokkanimin. Ɗu'um hawtii e kuugal ngal min kuwata nder mooɗon.</verse><verse id="14">Nde min njahi to mooɗon, min ƴaɓɓaaki keerol ngol Allah nokkanimin, ngam minon ngoni artuɓe waddanki'on Habaru Belɗum dow Almasiihu.</verse><verse id="15">Min mantortaako ko ɓuri keerol ngol, waato min mantortaako kuugal ngal woɓɓe ngaɗi. Ammaa kammunde amin woni hoolaare mooɗon waɗa ka ɓeydaaki, nden kuugal ngal min kuwata nder mooɗon ɓeydoo naa' seɗɗa.</verse><verse id="16">Non wartay laawol no min nga'ajinirta Habaru Belɗum nder goɗɗe leyɗe gonɗe yeeso mooɗon. Min ngiɗaa mantoraaki kuugal ngal goɗɗo waɗi nder keerol ngol Allah hokkimo.</verse><verse id="17">No aayaare wi'i, “Fuu mantitotooɗo, o mantitoroo Joomiraawo.”</verse><verse id="18">Ngam naa' manoowo hoore muuɗum woni jaɓaaɗo; jaɓaaɗo woni mo Joomiraawo mani.</verse></chapter><chapter id="11"><verse id="1">E mi yiɗi munyanonyam koo to mi metanii'on bo kaaŋaaɗo. E mi toroo'on munyaneeyam!</verse><verse id="2">E mi haaja'on no Allah haajirta'on. Mi waɗanii'on alkawal teegal e gorko go'oto, waato Almasiihu. E mi yiɗi mi yaara'on to maako bo debbo ceniiɗo mo andaa gorko.</verse><verse id="3">Ammaa e mi hula to ɗum warta no mboodi ƴoyriri Hawwaa'u e ƴoyre mayri kallunde, onon maa ɗum majjina'on alon tokkuki Almasiihu e ɓernde go'o e ɓernde laaɓunde.</verse><verse id="4">Ngam min kokkii'on habaru Yeesu, nden on keɓii Ruuhu Allah, on njaɓii wa'aju amin. Ammaa on ala woɓɓe yimɓe nga'ajinana'on goɗɗo Yeesu feere, nden on njaɓii ruuhu feere, ɗonmaa on njaɓii wa'aju peerootirɗum e ko min nga'ajinani'on.</verse><verse id="5">Mi kammaaki ɓen ɗon noddeteeɓe “mawɓe lilaaɓe” ɓe ɓurdiiyam goɗɗum.</verse><verse id="6">Koo to mi waawaa meto boɗɗum, e mi andi ko mbi'aymi. Min kollii'on non e koo ngole laawol.</verse><verse id="7">Mi wa'ajinanii'on Habaru Belɗum dow Allah caahu. Mi leynii hoore am ngam ɗum hokka'on mangu. Koo mi woofii nde ngaɗumi non?</verse><verse id="8">Mi jaɓii ceede ballal daga to woɓɓe tokkuɓe Yeesu bo mi teetanɓe ngam mi walla'on.</verse><verse id="9">Ko ngondumi e mooɗon mi nattii dullere, ammaa mi toraaki ballal to mooɗon, ngam bandiraaɓe meeɗen garoyɓe daga Makidooniya ngaddaniiyam ballal ngal ngiɗumi. E ngel ton carel mi wartanaayi'on teddoral, mi boo wartantaa'on teddoral.</verse><verse id="10">Non no tabbitinirmi goonga Almasiihu nder am, non maa mi tabbitinii nder leydi Akaaya walaa baawayɗo haɗayam mantoraakiɗum.</verse><verse id="11">Too, on kammoo mi wi'u non ngam mi yiɗaa'on? Allah e andi e mi yiɗi'on!</verse><verse id="12">Mi nyamray yeeso e waɗuki ko ngaɗaymi ngam mi haɗa ɓen ɗon noddeteeɓe “mawɓe lilaaɓe” heɓuki laawol mantitaaki e wiiki ɓe kuwii kuugal pottudungal e ngal min kuwi.</verse><verse id="13">Iri ɓen ɗon yimɓe ɓe lilaaɓe fewre, ɓe kuutirooɓe fewre, e ɓe ngartira ko'e maɓɓe bo ɓe lilaaɓe Almasiihu.</verse><verse id="14">Naa' ɗum kayɗiniiɗum! Koo Ceyɗan e wartira hoore muuɗum bo malaa'ikaajo gooduɗo jayngol.</verse><verse id="15">Ngam non, naa' ɗum kayɗiniiɗum to maccuɓe maako ngartirii ko'e maɓɓe bo kuwooɓe kuuɗe aadilaaku. E re'irde maɓɓe ɓe keɓay ko fottidi e kuuɗe maɓɓe.</verse><verse id="16">E mi fuɗɗita wiiki, to' goɗɗo hocca mi kaaŋaaɗo. Ammaa to on kocciriiyam non, sey njaɓonyam no njaɓirton kaaŋaaɗo ngam mi mantitoo seɗɗa.</verse><verse id="17">Ko mbi'aymi e mi mantitoo jooni, Joomiraawo wi'aayiyam mi wi'a non, ammaa e mi meta bo kaaŋaaɗo.</verse><verse id="18">Nde e woodi mantitotooɓe iri mantitaaki ki yimɓe duuniyaaru, min maa mi mantitoto.</verse><verse id="19">On nana belɗum hettindanaaki haaŋaaɓe ngam e yiiki mooɗon on ngoodi faamu mawɗum!</verse><verse id="20">Haa maa on munyana koo moye gartiroowo'on maccuɓe maako, e ƴoyruɗo'on jaɓani'on ko ngooduɗon, e jawanayɗo'on, e piiɗo'on to wolo.</verse><verse id="21">E mi semta wiiki minon min ngalaa sembe waɗanki'on non!
Ammaa to woɓɓe e mantoroo goɗɗum, min maa mi mantortoɗum. Too, e mi meta bo kaaŋaaɗo!</verse></chapter><chapter id="12"><verse id="1">Doole mi nyamray yeeso e mantitaaki, koo nde ɗum nafantaayam koo seɗɗa, ammaa jooni mi metay dow wahayu ɗum Joomiraawo holliyam e ko o wanginaniyam.</verse><verse id="2">E mi andi goɗɗo tokkuɗo Almasiihu duuɓi sappo e nayi ƴaɓɓiiɗi o hoccaama yaaki dow tataɓum. Koo nder ɓandu o hoccaa, koo naa' nder ɓandu, mi andaa, Allah tan andi.</verse><verse id="3">E mi andi neɗɗo on ɗum hocciimo yaaki wuro Allah ton dow, koo nder ɓandu o hoccaa, koo naa' nder ɓandu o hoccaa mi andaa, ammaa Allah tan andi.</verse><verse id="4">Ton o nani goɗɗe boliiɗe ɗe neɗɗo fotaayi wiiki, sirruuji ɗi neɗɗo haanaa wurtina.</verse><verse id="5">Mi mantorto iri on ɗon neɗɗo, ammaa mi mantortaako hoore am, sey ni mi mantoroo fii kollayɗum ciya sembe am.</verse><verse id="6">Koo to e mi yiɗi mi mantitoo, mi wartataa bo kaaŋaaɗo, ngam goonga mbi'aymi. Ammaa mi mantitataako, ngam to' goɗɗo hocca mi ɓurii ko o yi'i to am koo ko nani to am.</verse><verse id="7">Allah holliiyam wahayu mawɗum. Ammaa ngam to' mi ƴefta hoore am, sey ɗum yowaniyam goɗɗum ɗum wartaniyam bo gi'al nder ɓandu, bo goɗɗo Ceyɗan liloyi waɗa ka torrukiyam.</verse><verse id="8">Nde tati e mi toroo Joomiraawo ittanayamɗum,</verse><verse id="9">ammaa e mo wi'ayam, “Yidde am heƴiima, ngam carel ngel ndulluɗaa sembe, sey bawɗe am kewɗe mbanga.” Ngam non, nder belɗum ɓernde mi ɓeyday mantoraaki ciya sembe am, ngam bawɗe Almasiihu njooɗoo nder am.</verse><verse id="10">Kanjum waɗi ngam Almasiihu e mi nana belɗum ciya sembe am, e huɗeeki ki kuɗeteemi, e torraaji ɗi njaraymi, e torraaji ɗi torreteemi, e caɗeele ɗe nattumi. Ngam carel ngel ndullumi sembe, carel ngel ngoodumi sembe.</verse><verse id="11">Mi wartirii hoore am bo kaaŋaaɗo, ammaa onon ngaɗiyam ngaɗumi non. Goonga, onon haani manayam, ngam ɓen ɗon noddeteeɓe “mawɓe lilaaɓe” ɓe ɓuraayiyam koo seɗɗa, koo nde naa' mi goɗɗum.</verse><verse id="12">Mi huwii kuuɗe nder mooɗon kollayɗe min mi lilaaɗo Almasiihu mo goonga, mi huwirii munyal mangal. Allah hokkiiyam bawɗe waɗuki alaamaaji kulniiɗi, e kuuɗe kayɗiniiɗe, e kuuɗe mawɗe.</verse><verse id="13">Ɗume ngaɗanmi goɗɗe kawte tokkuɓe Yeesu ɗum mi waɗanaayi'on? Fii go'o ɗum mi waɗaayi woni mi toroo'on ballal. Njaafaneeyam ɗu'um ɗum ngaɗumi!</verse><verse id="14">Jooni e mi siryii warki to mooɗon garol tataɓol. Mi wartantaa'on teddoral, ngam naa' jawdi mooɗon ngiɗumi, onon e ko'e mooɗon ngiɗumi. Ngam haanaa ɓiɓɓe kawrita jawdi ngam danyooɓe maɓɓe, ammaa danyooɓe haani kawrita jawdi ngam ɓiɓɓe ɓen.</verse></chapter><chapter id="13"/></book><book id="48" name="Galaatiyanko'en" shortname="gal"><chapter id="NaN"/><chapter id="1"><verse id="1">Min Bulus lilaaɗo windi ɗerewol ngo'ol. Naa' yimɓe cuɓiyam, naa' neɗɗo wartiriyam lilaaɗo. Yeesu Almasiihu e Allah Nyaako Mo Dow, umminɗo Yeesu daga mayde wartiriyam lilaaɗo.</verse><verse id="2">Min e fuu bandiraaɓe gonduɓe e am ɗo'o e min kowna tokkuɓe Yeesu wonɓe Galaatiya.</verse><verse id="3">Allah Nyaako Mo Dow e Yeesu Almasiihu Joomiraawo barkiɗina'on hokka'on jam.</verse><verse id="4">Yeesu hokkii hoore muuɗum ngam hakke meeɗen ngam o hisna'en daga jaamanu kalluɗum ɗu'um. Non ɗum cuɓol Allah Nyaako meeɗen Mo Dow.</verse><verse id="5">Teddungal tabbita to Allah haa abadaa abadin. Aamin.</verse><verse id="6">Mi hayɗinii nde njaawuɗon waylitanki Allah ɓaawo, kanko nodduɗo'on barka yidde Almasiihu mawnde co''aniiɗon wongol ekkitinol on nyuma ɗum Habaru Belɗum.</verse><verse id="7">Goonga, walaa goɗɗum Habaru Belɗum feere, ammaa e woodi woɓɓe yimɓe gannooɓe'on. E ɓe ngiɗi waylutuki Habaru Belɗum ɗum Almasiihu.</verse><verse id="8">Ammaa koo minon, koo malaa'ikaajo ƴiwoyɗo daga dow wa'ajinani'on wa'ajinki feerootirki e Habaru Belɗum ɗum min nga'ajinani'on, Allah halkamo nder hiite.</verse><verse id="9">Non no min mbi'unoo ndenno, jooni e mi fuɗɗita wiiki: To goɗɗo wa'ajinanii'on wa'ajinki feerootirki e Habaru Belɗum ɗum njaɓuɗon arande, Allah halkamo nder hiite.</verse><verse id="10">Too, jooni yidde yimɓe ɗaɓɓitaymi, koo yidde Allah? Koo boo e mi ɗaɓɓita welnanki yimɓe ɓerɗe? Naa' non! Daa haa jooni yimɓe ɗaɓɓitaymi welnanki ɓerɗe, daa mi wartaayi maccuɗo Almasiihu.</verse><verse id="11">Bandiraaɓe am, e mi yiɗi andon, Habaru Belɗum ɗum nga'ajinmi, naa' to neɗɗo ɗum ƴiwoyi.</verse><verse id="12">Naa' to neɗɗo keɓumiɗum, non maa walaa ekkitinɗoyamɗum, ammaa Yeesu Almasiihu wanginaniyamɗum.</verse><verse id="13">On nanii no njooɗoriimi ndenno nder diina Yahuudanko'en, no torrirmi yimɓe Allah tokkuɓe Yeesu, yurmeende walaa, mi waɗii ko mbaawaymi waɗuki ngam mi halkaɓe.</verse><verse id="14">Mi luggii nder diina Yahuudanko'en haa mi ɓurii ɗuɗɓe nder Yahuudanko'en walde'en am, e mi woodi yidde tokkuki ndonuuji maama'en am naa' seɗɗa.</verse><verse id="15">Ammaa Allah, cuɓuɗoyam ko mi danyee, noddiyam barka yidde maako, o suɓi</verse><verse id="16">wanginankiyam Ɓiɗɗo maako, ngam mi wa'ajinamo nder yimɓe naa' Yahuudanko'en. Nde non waɗi, mi yahaayi to goɗɗo ngam hokkayam caawori,</verse><verse id="17">non maa mi yahaayi Urucaliima ngam mi yi'a ɓen ɗon artuɓeyam wartuki lilaaɓe. Ammaa ɗon e ɗon njaami leydi Laarabanko'en, nden co''iimi Dimasku.</verse><verse id="18">Gaɗa duuɓi tati mi yahii Urucaliima ngam mi medda e Biiturus, nden njooɗodiimi e maako balɗe sappo e jowi.</verse><verse id="19">Ammaa mi yi'aayi goɗɗo nder lilaaɓe sey ni Yaakubu, minyiraawo Yeesu.</verse><verse id="20">Ko mbindanmi'on ɗum goonga. Allah e andi naa' mi feway.</verse><verse id="21">Gaɗa ɗon mi yahii leydi Siiriya e leydi Kiliikiya.</verse></chapter><chapter id="2"><verse id="1">Gaɗa duuɓi sappo e nayi mi fuɗɗiti mi yahii Urucaliima hawti e Barnaba, min njaadi e Tiitus.</verse><verse id="2">Mi yahu Urucaliima ngam Allah holliiyam mi yaha. Nde njaami mi hawrii e ardiiɓe tokkuɓe Yeesu tan, mi holliiɓe Habaru Belɗum ɗum nga'ajinanmi yimɓe naa' Yahuudanko'en. Mi waɗu non ngam mi yiɗaa kuugal ngal kuwumi ndenno e ngal kuwaymi jooni warta meere.</verse><verse id="3">Koo Tiitus mo njaadaymi, koo nde naa' o Yahuudankeejo, ɗum waɗaayimo doole o naadee,</verse><verse id="4">koo nde woɓɓe e ngiɗunoo o naadee. Ɓe ngaɗii bo ɓe tokkuɓe Yeesu, ɓe natti nder kawtal meeɗen, e ɓe ndaara iri rimɗinki ki ngooduɗen nder sumpootirki e Yeesu Almasiihu, ngam ɓe ngartira'en maccuɓe.</verse><verse id="5">Ammaa ngam ɗum surana'on goonga Habaru Belɗum, min njaɓaayi ko ɓe mbi'i koo seɗɗa.</verse><verse id="6">Ammaa ɓen ɗon ardiiɓe ɓe ɓeydaayi goɗɗum dow ekkitinol am. Koo kamɓe ɓe ɓeye walaa feerootirol to am, ngam Allah hollataa feerootirol.</verse><verse id="7">Ammaa ɓe ngi'i Allah hokkiiyam kuugal wa'ajinanki yimɓe naa' Yahuudanko'en Habaru Belɗum, non no o hokkiri Biiturus kuugal wa'ajinanki Yahuudanko'en Habaru Belɗum.</verse><verse id="8">Ngam no Allah wartiri Biiturus lilaaɗo to Yahuudanko'en, non o wartiriyam lilaaɗo yaaki to yimɓe naa' Yahuudanko'en.</verse><verse id="9">Yaakubu e Biiturus e Yahaya, noddeteeɓe ardiiɓe mawɓe, nde ɓe ngi'i Allah barkiɗinii kuugal amin bongal, ɓe njaɓɓiiyam min e Barnaba juuɗe ɗiɗi. Ɓe njaɓi min e Barnaba min nga'ajina nder yimɓe naa' Yahuudanko'en, nden kamɓe ɓe nga'ajina nder Yahuudanko'en.</verse><verse id="10">Fii go'o ɗum ɓe toriimin woni to' min ngejjita ɓe ngalanaa wonɓe nder maɓɓe, nden maa kanjum woni ko kaaɓumi waɗuki.</verse><verse id="11">Ammaa nde Biiturus wari Antaakiya, mi haɓaniimo gite e gite, ngam ko wooɗaa ɗum o waɗi e njayri ɗum woni.</verse><verse id="12">Ko woɓɓe yimɓe ɓe Yaakubu lili njottoo ton, Biiturus e nyamda e yimɓe naa' Yahuudanko'en. Ammaa gaɗa yimɓe ɓen njottake, Biiturus hakkiti hoore muuɗum e maɓɓe, ngam e mo hula ɓen ɗon yimɓe bi'ooɓe doole yimɓe naa' Yahuudanko'en tokkuɓe Yeesu naadee.</verse><verse id="13">Yahuudanko'en tokkuɓe Yeesu koriiɓe maa puɗɗi waɗuki ciya goonga ɗum Biiturus waɗata, haa ko ɓe ngaɗata majjini Barnaba o fuɗɗi waɗuki ciya goonga ɗum ɓe ngaɗata.</verse><verse id="14">Nde ngiimi ɓe tokkaayi goonga Habaru Belɗum, mbiimi Biiturus yeeso maɓɓe ɓe fuu, “A Yahuudankeejo, ammaa a waɗa jonde iri nde neɗɗo naa' Yahuudankeejo. No waɗata a waɗa yimɓe naa' Yahuudanko'en ngaɗa jonde iri nde Yahuudanko'en?”</verse><verse id="15">Enen e ko'e meeɗen en Yahuudanko'en gaɗa e yeeso, naa' en “yimɓe naa' Yahuudanko'en gaɗooɓe hakke,” no ɓe noddirtee.</verse><verse id="16">Fuu e non, en andi Allah jaɓataa neɗɗo o aadiliijo ngam tokkuki Attawra, ammaa o jaɓaymo barka hoolaaki Yeesu Almasiihu. Enen maa en koolake Yeesu Almasiihu ngam Allah jaɓa'en en aadili'en barka hoolaaki Almasiihu, naa' ngam tokkuki Attawra. Ngam walaa mo Allah jaɓata o aadiliijo ngam tokkuki Attawra.</verse><verse id="17">Carel ngel ɗaɓɓiteten Allah jaɓa'en en aadili'en barka sumpootirki e Almasiihu, to ɗum tawrii'en e hakke, too, Almasiihu wartii gaɗoowo'en ngaɗen hakke won ɗon? Goonga naa' ɗum non!</verse><verse id="18">To mi fuɗɗitii mi nyiɓii ko cankutumi, nden mi hollii mi neɗɗo gewoowo ko Attawra wi'i.</verse><verse id="19">Ndenno e mi tokka Attawra, ammaa ɗum yoofiiyam daga bawɗe maajum, ngam mi waɗa jonde huwanki Allah.</verse><verse id="20">Min bo mi wardaama e Almasiihu dow gaafaangal. Jooni jonde nde ngaɗaymi naa' min e hoore am waɗatande, ammaa ɗum Almasiihu jooɗiiɗo nder am. Jooni jonde nde njooɗiimi nder ɓandu, e mi waɗande nder hoolaaki Ɓiɗɗo Allah, giɗɗoyam hokki yonki muuɗum ngam am.</verse><verse id="21">Mi wanyataa yidde Allah. Ngam to neɗɗo waaway wartuki aadiliijo ngam tokkuki Attawra, too, mayde Almasiihu wartii meere.</verse></chapter><chapter id="3"><verse id="1">Onon Galaatiyanko'en haaŋaaɓe! Moye wayliti hakkiilo mooɗon? Ɗum wi'ii'on e njayri no Yeesu Almasiihu wariraa dow gaafaangal.</verse><verse id="2">E mi yiɗi mi ƴama'on ɗu'um tan: On keɓu Ruuhu Allah ngam waɗuki ko Attawra wi'i ɗum waɗa, koo ngam nanki habaru Yeesu e hoolaakimo?</verse><verse id="3">Ngam ɗume ndulluɗon hakkiilo? Gaɗa on puɗɗirii Ruuhu Allah, jooni on ngiɗi yottinirki sembe mooɗon?</verse><verse id="4">Jooni fuu torraaji ɗi njarɗon ngartii meere won ɗon? Goonga on torraaki e meere.</verse><verse id="5">Allah kokkuɗo'on Ruuhu muuɗum kuwuɗo kuuɗe kayɗiniiɗe nder mooɗon, on nyuma o waɗuɗum ngam on ngaɗii ko Attawra wi'i, koo ngam nanki habaru Yeesu e hoolaakimo?</verse><verse id="6">Nyumee dow Ibraahim. Aayaare wi'ii, “Ibraahim boo hoolake Allah, ngam maajum Allah wi'i o aadiliijo.”</verse><verse id="7">Too, on ngi'ii ɓiɓɓe Ibraahim ɓe goonga woni yimɓe kooliiɓe Allah.</verse><verse id="8">Ko neeɓi aayaare wi'ii Allah jaɓay yimɓe naa' Yahuudanko'en ɓe aadili'en to ɓe koolakemo. Kanjum waɗi Allah wa'ajinani Ibraahim Habaru Belɗum wi'i, “Barka maaɗa ɗum barkiɗinay koo ngole lenyol nder duuniyaaru.”</verse><verse id="9">Ngam maajum fuu kooliiɓe Allah ɓe barkiɗinaaɓe hawti e Ibraahim kooliiɗo Allah.</verse><verse id="10">Fuu giɗɓe welnanki Allah ɓernde laawol tokkuki Attawra ɓe laanaaɓe. Ngam aayaare wi'ii, “Koo moye mo tokkaayi koo ɗume bindaaɗum nder deftere Attawra o laanaaɗo.”</verse><verse id="11">Jooni e njayri ɗum woni, walaa mo Allah jaɓata o aadiliijo ngam tokkuki Attawra, ngam aayaare wi'ii, “Aadiliijo o waɗay jonde hoolaaki Allah.”</verse><verse id="12">Hoolaaki Allah e feerootiri e tokkuki Attawra. Ngam aayaare wi'ii, “Koo moye gaɗoowo ko Attawra wi'i o heɓay jonde nde goonga.”</verse><verse id="13">Yeesu Almasiihu rimɗinii'en daga laaneeki ki Attawra waddi, nde o warti ko laanaa ngam meeɗen. Ngam aayaare wi'ii, “Koo moye baraaɗo dow lekki o laanaaɗo.”</verse><verse id="14">Yeesu Almasiihu rimɗinii'en, ngam barka maako yimɓe naa' Yahuudanko'en keɓa barka ɗum Allah waɗani Ibraahim alkawal. O waɗu non ngam barka hoolaakimo keɓen Ruuhu ɗum Allah waɗi alkawal hokkuki.</verse><verse id="15">Onon bandiraaɓe am, al mi hokka'on misaalu dow fii ɗum anduɗon. Gaɗa yimɓe ɗiɗo kawtii njaɓii goɗɗum, to ɓe ngaadii alkawal dow maajum, walaa potuɗo sankitaɗum, koo ɓeyda goɗɗum dow maajum.</verse><verse id="16">Too, Allah waɗanii Ibraahim alkawal muuɗum e ɓiɓɓe ɓiɓɓeeji maako. Aayaare wi'aayi, “e taaniraaɓe,” waato yimɓe ɗuɗɓe, ammaa nde wi'i, “e taaniraawo maaɗa,” waato neɗɗo go'o tan, kanko woni Almasiihu.</verse><verse id="17">Ko nginmi wiiki woni Attawra ɗum Allah hokki duuɓi 430 gaɗa ɗon, ɗum yewataa alkawal ngal Allah waɗunoo, nden ɗum sankitataangal.</verse><verse id="18">Ngam to barka ɗum keɓuɗen to Allah en keɓuɗum ngam tokkuki Attawra, too, en keɓaayiɗum ngam alkawal ngal o waɗi. Ammaa Allah barkiɗinii Ibraahim ngam alkawal ngal Allah waɗanimo.</verse><verse id="19">To ɗum non, ngam ɗume ɗum waddi Attawra? Ɗum wadda ngam ɗum holla ko woni hakke. Allah wadduɗum ɗum huutiree naa carel ngel taaniraawo Ibraahim on ɗon warii, mo ɗum waɗuno alkawal. Allah lili malaa'ika'en ɓe kokki Muusa Attawra, Muusa hokkiɗum Israa'iilanko'en.</verse><verse id="20">Ammaa nde Allah waɗani Ibraahim alkawal, o meddi e Ibraahim kanko e hoore maako.</verse><verse id="21">Jooni ɗu'um e holla Attawra e wanya alkawal Allah won ɗon? Goonga naa' ɗum non. Daa ɗum hokkii dooka kokkoojum yonki, daa koo moye waaway wartuki aadiliijo to tokkiiɗum.</verse><verse id="22">Ammaa aayaare wi'ii hakke haɓɓii koo moye gonɗo nder duuniyaaru, ngam ko Allah waɗi alkawal keɓeteeɗum to ɗum hoolake Yeesu Almasiihu, ɗum hokkayɗum kooliiɓemo.</verse><verse id="23">Ko carel hoolaaki Yeesu wara, Attawra haɓɓiimin bo curaaɓe naaki nde hoolaaki Yeesu waroyi.</verse><verse id="24">Ngam non, min ngaɗaa ley laamu Attawra yaaki carel ngel Almasiihu wari ngam min ngarta aadili'en, to min koolakemo.</verse><verse id="25">Jooni nde hoolaaki Almasiihu warii, Attawra walaa laamu dow amin kadin.</verse><verse id="26">On fuu on ɓiɓɓe Allah barka hoolaaki Yeesu Almasiihu.</verse><verse id="27">On fuu on ngaɗanaama baptisma kolluɗum Almasiihu jeyi'on on ɓornake ngikku Almasiihu won ɗon no ɓornortooɗon kolte.</verse><verse id="28">Ngam non walaa feerootirol hakkunde Yahuudanko'en e naa' Yahuudanko'en, e hakkunde maccuɓe e naa' maccuɓe, e hakkunde worɓe e rewɓe. On fuu on ngartii go'o nder sumpootirki e Yeesu Almasiihu.</verse><verse id="29">To Almasiihu jeyi'on, onon ngoni ɓiɓɓe Ibraahim, onon keɓata ko Allah waɗi alkawal.</verse></chapter><chapter id="4"><verse id="1">Ko nginmi wiiki woni ɓiɗɗo donoowo jawdi nyaako muuɗum bo maccuɗo o woni carel ko o woni suka pamaro, koo nde kanko ronata koo ɗume ko nyaako maako woodi.</verse><verse id="2">O jooɗoto ley woɓɓe paamanayɓemo e paamanayɓe jawdi ndi o ronata ndin naa nyalnde nde nyaako maako wi'i.</verse><verse id="3">Non, enen maa ko Almasiihu rimɗina'en, ginni gooduɗi bawɗe nder laamotoo'en.</verse><verse id="4">Ammaa nde carel waɗi, Allah liloyi Ɓiɗɗo muuɗum. Debbo danyimo, o jooɗii ley Attawra,</verse><verse id="5">ngam o rimɗina ɓen ɗon tokkooɓe Attawra, ngam ngarten ɓiɓɓe Allah.</verse><verse id="6">Ngam on ɓiɓɓe Allah, o liloyi Ruuhu Ɓiɗɗo maako nder ɓerɗe meeɗen, e ɗum nodda Allah e ɗum wi'a, “Nyaako am, Nyaako am.”</verse><verse id="7">Ngam non, jooni naa' a maccuɗo, ammaa a ɓiɗɗo. Nden nde a ɓiɗɗo, Allah wartiriima donayɗomo.</verse><verse id="8">Ndenno ko on andaa Allah, on maccuɓe tokkooɓe allaaji fewre.</verse><verse id="9">Ammaa jooni nde anduɗon Allah, koo boo nde Allah andi'on, ngam ɗume co''antooɗon ɗin ɗon ginni tampuɗi ɗi nafantaa'on? Ngam ɗume ngiɗɗon wartuki maccuɓe maaji kadin?</verse><verse id="10">On mawnina goɗɗe nyalɗe, e goɗɗi lebbi, e goɗɗi duuɓi.</verse><verse id="11">E mi hula to' kuugal ngal kuwumi nder mooɗon warta meere.</verse><verse id="12">Onon bandiraaɓe am, e mi toroo'on, ngartee bo am, ngam min maa mi wartii bo mooɗon. On ngaɗanaayiyam goɗɗum ko wooɗaa.</verse><verse id="13">On andi ngam mi yamɗaa waɗi keɓumi laawol nga'ajinanmi'on Habaru Belɗum arande.</verse><verse id="14">Koo nde ciya njamu am fooɗanii'on torra, on njawanaayiyam, on nganyaayiyam. Ammaa on njaɓiiyam bo malaa'ikaajo Allah, on njaɓiiyam no njaɓirɗon Yeesu Almasiihu.</verse><verse id="15">To nanki belɗum ki nanunooɗon woni? Mi tabbitinii, daa ɗum waɗoto, daa on ittii gite mooɗon on kokkiiyam.</verse><verse id="16">Jooni mi wartii ganyo mooɗon nde mbiimi'on goonga?</verse><verse id="17">Ɓen ɗon yimɓe ɓe ngaɗii hakkiilo maɓɓe fuu dow mooɗon ngam ɓe ngaɗa'on tokkonɓe, ammaa ko ɓe ngiɗi waɗuki ɗum wooɗaa. Ko ɓe ngiɗi woni ɓe cenda'on e amin, ngam hakkiilo mooɗon so''oo to maɓɓe.</verse><verse id="18">E ɗum wooɗi to neɗɗo waɗii hakkiilo muuɗum fuu dow goɗɗum to e ɗum wooɗi. E haani ngaɗon non koo ndeye, naa' sey to e mi wondi e mooɗon tan.</verse><verse id="19">Onon ɓiɓɓe am ɓe ngiɗumi, non no debbo nanirta nawɗum danyngol, bo non e mi fuɗɗita nanuki iri ɗum ɗon nawɗum ngam mooɗon naa carel ngel kolluɗon ngikku Almasiihu nder jonde mooɗon.</verse><verse id="20">E mi yiɗi jooɗodaaki e mooɗon, ngam mi anda no metiranaymi'on. E mi wanni dow mooɗon naa' seɗɗa!</verse><verse id="21">Mbi'eeyam, onon giɗuɓe tokkuki Attawra, on nanaayi ko Attawra wi'i?</verse><verse id="22">Ngam aayaare wi'ii Ibraahim e woodi ɓiɓɓe ɗiɗo, go'oto maccuɗo debbo danyimo, go'oto on boo debbo maako dimo danyimo.</verse><verse id="23">Ɓiɗɗo mo maccuɗo on danyi, o danyumo no ɗum danyiri koo moye, ammaa ɓiɗɗo mo debbo maako danyi, o danyumo ngam alkawal ngal Allah waɗi.</verse><verse id="24">Ɗu'um ɗum misaalu, waato ɓe'e rewɓe ɗiɗo dow alkawalji Allah ɗiɗi ɓe ngoni. Debbo mo ɓiɓɓe muuɗum danyaa nder maccungaaku, kanko wi'etee Hajara, e mo jooɗanii alkawal ngal Allah waɗi dow Hocceere Sinay.</verse><verse id="25">Hajara woni misaalu Hocceere Sinay gonde leydi Laarabanko'en, nden o misaalu gariiri Urucaliima ndi jooni, ngam e ndi nder maccungaaku, kayri e ɓiɓɓe mayri.</verse><verse id="26">Ammaa Saaratu o debbo dimo o misaalu gariiri Urucaliima ndi dow ndi meeɗaayi maccungaaku, kayri woni maduujo meeɗen.</verse></chapter><chapter id="5"><verse id="1">Almasiihu rimɗinii'en ngam to' ngaɗen jonde bo maccuɓe. Ngam non, ndaree boɗɗum to' on puɗɗutu co''ooɗon nder maccungaaku.</verse><verse id="2">Nanee ko mbi'aymi! Min Bulus, e mi wi'a'on, to on alii on naadaama, Almasiihu wartay walaa ko nafi to mooɗon won ɗon.</verse><verse id="3">E mi fuɗɗita e mi wi'a koo moye jaɓuɗo naadaa, doole o tokka fuu ko Attawra wi'i.</verse><verse id="4">Onon giɗuɓe wartuki aadili'en ngam tokkuki Attawra, on cendirii e Almasiihu, on cendirii e caahu Allah.</verse><verse id="5">En tabbitinii daga to Ruuhu Allah, o jaɓay'en en aadili'en ngam en koolake Almasiihu. En kaaɓii yiikiɗum.</verse><verse id="6">Ngam to en cumpootira e Yeesu Almasiihu, naadeeki e ciya naadeeki fuu walaa ko nafi. Ammaa ko ɓuri woni hoolaaki Almasiihu. Ko hollata en koolimo woni ngiɗen yimɓe e Allah.</verse><verse id="7">Ndenno on nyamra yeeso boɗɗum! Moye haɗi'on tokkuki goonga?</verse><verse id="8">Naa' Allah nodduɗo'on haɗi'on.</verse><verse id="9">Non no ɗum wi'ata, “Ƴuufinirɗum seɗɗa ɓuutinta condi buroodi fuu.”</verse><verse id="10">Ngam mi hoolake Joomiraawo, mi tabbitinii on tokkataa wongol laawol feerootirngol e ngol am. Nden on ɗon neɗɗo majjinayɗo'on, koo o moye, Allah torraymo.</verse><verse id="11">Onon bandiraaɓe am, to haa jooni e mi wa'ajina wiiki doole yimɓe naadee, ngam ɗume haa jooni e ɗum torrayam? Daa e mi wa'ajina dow ɗum naada, daa wa'ajinki am dow mayde Almasiihu dow gaafaangal fooɗataa caɗɗum.</verse><verse id="12">Daa ɗum wi'a ɓen ɗon yimɓe majjinooɓe'on ɓe tappa ko'e maɓɓe!</verse><verse id="13">Onon bandiraaɓe am, on nodda ngam ngarton rimɗinaaɓe. Ammaa to' on kuutir rimɗinki mooɗon warta laawol waɗuki ko suuno ɓalli mooɗon ngiɗi. Sey ni mballindiron nder yidde.</verse><verse id="14">Ngam fuu Attawra heewii dow wolde go'o, waato, “Yiɗu bandiraawo maaɗa no ngiɗirɗaa hoore maaɗa.”</verse><verse id="15">Ammaa to on kallindira on torrindira bo marle ladde, paamee to' kalkindiron.</verse><verse id="16">Ko mbi'aymi woni, ngaɗee jonde mooɗon no Ruuhu Allah holliri'on, nden on ngaɗataa ko suunooji ɓalli mooɗon ngiɗi.</verse><verse id="17">Ngam ko ɓalli meeɗen ngiɗi e wanya ko Ruuhu Allah yiɗi, non maa ko Ruuhu Allah yiɗi e wanya ko ɓalli meeɗen ngiɗi. Fii ɗiɗum ɗu'um e ɗum wanywanytira. Kanjum waɗi on mbaawataa waɗuki ko ngiɗɗon waɗuki.</verse><verse id="18">Ammaa to on ngaɗa ko Ruuhu Allah wi'i'on ngaɗon, on ngalaa ley laamu Attawra.</verse></chapter><chapter id="6"/></book><book id="49" name="Aafisanko'en" shortname="eph"><chapter id="NaN"/><chapter id="1"><verse id="1">Min Bulus mo Allah suɓi mi warta lilaaɗo Yeesu Almasiihu, windi ɗerewol ngo'ol. Mi windan yimɓe Allah gonɓe nder gariiri Aafisa kooliiɓe Yeesu Almasiihu e ɓernde go'o.</verse><verse id="2">Allah Nyaako meeɗen e Yeesu Almasiihu Joomiraawo meeɗen barkiɗina'on, hokka'on jam.</verse><verse id="3">Yettoore tabbita to Allah Nyaako Yeesu Almasiihu Joomiraawo meeɗen. Nder sumpootirki e Almasiihu o hokkii'en koo iri ɗume barka daga dow.</verse><verse id="4">Ko duuniyaaru tagee, Allah suɓii'en ngarten ɓe maako barka Yeesu, ngam ngarten ceniiɓe ɓe ngalaa toɓɓel hakke yeeso maako.</verse><verse id="5">O darwii nder yidde ngarten ɓiɓɓe maako barka Yeesu Almasiihu, ngam kanjum woni ko o yiɗani'en. Non welaniimo.</verse><verse id="6">En mantu Allah ngam o yiɗii'en yidde mawnde, ngam caahu ɗum o hokki'en barka ɓiɗɗo maako mo o yiɗi.</verse><verse id="7">Sumpootirki e Yeesu rimɗinii'en barka ƴiiƴam maako o yaafanake'en hakke meeɗen, ngam yidde nde Allah holli'en keerol walaa. Yidde nden nde mawnde.</verse><verse id="8">Sumpootirki e Yeesu rimɗinii'en barka ƴiiƴam maako o yaafanake'en hakke meeɗen, ngam yidde nde Allah holli'en keerol walaa. Yidde nden nde mawnde.</verse><verse id="9">Nder faamu maako e andal maako, o hollii'en sirru ko o yiɗi o waɗa barka Almasiihu.</verse><verse id="10">Fii ɗu'um ɗum Allah yiɗi waɗuki o waɗayɗum to carel waɗii. Ko o yiɗi waɗuki kanjum woni o hawta koo ɗume ko woni e ley e ko woni e dow warta ley laamu Almasiihu.</verse><verse id="11">Allah suɓii'en wartirii'en yimɓe maako barka Yeesu Almasiihu. Ko duuniyaaru tagee o siryii fii ɗu'um, ngam kanko woni gaɗoowo fuu ko yiɗi non no o yiɗi.</verse><verse id="12">O waɗu non ngam enen, artuɓe ngaɗi ɓerɗe dow Almasiihu, ngaɗen jonde mantuki teddungal Allah.</verse><verse id="13">Onon maa, on ngartii yimɓe Allah carel ko nanɗon wolde goonga, waato Habaru Belɗum dow Yeesu gaddanɗum'on kisndam. On koolakemo, Allah boo hokkii'on Ruuhu muuɗum ɗum o waɗani'on alkawal. Ruuhu ɗum hollii on ngartii ɓe maako.</verse><verse id="14">Nde en ngoodi Ruuhu Allah, en tabbitinii en keɓay koo ɗume boɗɗum ɗum Allah waɗani'en alkawal. Nden ɗum rimɗinay'en ngam ɗum manta mangu Allah.</verse><verse id="15">Ngam maajum, daga carel ngel nanumi habaru no kooloriiɗon Joomiraawo meeɗen Yeesu e no ngirruɗon yimɓe Allah,</verse><verse id="16">mi alaayi yettuki Allah ngam mooɗon, e mi waɗana'on do'aare koo ndeye.</verse><verse id="17">E mi toroo Allah mo Yeesu Almasiihu Joomiraawo meeɗen, Nyaako mo mangu, hokka'on Ruuhu muuɗum pamtinayɗum'on ɓeydana'on andal Allah, ngam andonmo boɗɗum.</verse><verse id="18">E mi waɗa do'aare kadin Allah maɓɓita ɓerɗe mooɗon ngam andon kammunde nde o noddiri'on e barka mawɗum ɗum o waɗani yimɓe maako alkawal.</verse><verse id="19">Ɗonmaa, e mi waɗa do'aare andon no bawɗe maako mawɗe kuwirta nder meeɗen, enen tokkuɓe Yeesu. Bawɗe ɗen ɗe go'o e bawɗe cembiɗɗe</verse><verse id="20">ɗe Allah huutiri carel ko o ummini Almasiihu daga mayde o jooɗinimo dow jooɗorgal laamu to jungo maako nyaamo ton dow.</verse><verse id="21">Ton Yeesu laamii dow koo moye laamiiɗo, e laamu, e bawɗe, e ardiiɗo, e koo iri ɗume laamu gonɗum dow e ley, naa' jooni tan, ammaa haa abadaa.</verse><verse id="22">Allah waɗii koo ɗume ley laamu maako. O wartiriimo ardiiɗo koo ɗume e ardiiɗo kawtal tokkuɓemo.</verse></chapter><chapter id="2"><verse id="1">Ndenno on nandii e yimɓe mayɓe, ngam hakkeeji mooɗon e wanyuki ko Allah wi'i.</verse><verse id="2">E carel ngel on tokka ɗate duuniyaaru kalluɗe; on tokka Ceyɗan laamiiɗo ginni. Kanko woni tokkinoowo ɓerɗe ganyuɓe tokka ko Allah wi'i.</verse><verse id="3">Goonga, non ngikku meeɗen wa'unoo: en ngaɗa ko ngiɗɗen, en tokka ko ɓalli meeɗen e ɓerɗe meeɗen ngiɗi. En danyiraama ngikku kalluɗum bo horiiɓe nder duuniyaaru, monnere Allah boo e dow meeɗen.</verse><verse id="4">Ammaa Allah o kewɗo yurmeende. Yidde nde o yiɗi'en nde mawnde.</verse><verse id="5">Koo nde en nandi e mayɓe ngam hakke meeɗen, o hokkii'en yonki nder Almasiihu. Yidde maako waɗi kisuɗen.</verse><verse id="6">O ummidinii'en e Yeesu Almasiihu daga mayde, o jooɗidini'en e maako ton dow.</verse><verse id="7">Allah waɗii ɗu'um ngam e jaamanuuji garayɗi o holla yidde maako nde walaa keerol ngam ko Yeesu Almasiihu waɗi.</verse><verse id="8">On kisii ngam yidde Allah barka hoolaaki Yeesu. Naa' on kisu ngam goɗɗum ɗum ngaɗɗon, ammaa ɗum caahu Allah,</verse><verse id="9">naa' ngam kuuɗe mooɗon, ngam to' goɗɗo mawnina hoore muuɗum.</verse><verse id="10">Allah wartirii'en ko ngonɗen jooni, barka Yeesu Almasiihu o tagitake'en ngam kuwen kuuɗe boɗɗe ɗe o yiɗi ngaɗen daga arande.</verse><verse id="11">Ngam maajum, ciftoree no mbaanooɗon. Onon naa' on Yahuudanko'en daga danyngol, kamɓe noddirooɓe ko'e maɓɓe “naadaaɓe,” e ɓe noddira'on “ɓe naadaaka.” Raa boo naaduki kin ɗum ki ɓandu tan, ki ɗum waarata juuɗe.</verse><verse id="12">Ciftoree e ngel ton carel on andaano Almasiihu, on ngalaa nder yimɓe ɓe Allah suɓi, on ngalaa nder alkawal ngal Allah waɗi, on ngalaa kammunde, on ngalaa Allah nder duuniyaaru.</verse><verse id="13">Ammaa jooni onon goɗɗitiiɓe Allah ndenno, barka ƴiiƴam Yeesu Almasiihu on ngaddaama haade maako.</verse><verse id="14">Yeesu siryootirii hakkunde Yahuudanko'en e yimɓe naa' Yahuudanko'en, o wartiriiɓe go'o. O ittii nganyaandi cendundiɓe.</verse><verse id="15">Mayde maako ittii sembe Attawra e dookaaji Yahuudanko'en, ngam nder lenyi ɗiɗi o wurtinana hoore maako lenyol go'o kesol. Nde o waɗi non o siryootirii lenyi ɗin.</verse><verse id="16">Barka mayde maako dow gaafaangal, o ittii nganyaandi ngondi hakkunde maaji. Mayde maako hawtii ko'e lenyi ɗin ngartii go'o. O so''iiɗi to Allah.</verse><verse id="17">Yeesu warii wa'ajinanii'on Habaru Belɗum ɗum jam, onon yimɓe naa' Yahuudanko'en goɗɗitiiɓe Allah e Yahuudanko'en gonɓe haade maako.</verse><verse id="18">Jooni, barka Almasiihu en fuu, Yahuudanko'en e naa' Yahuudanko'en, en mbaaway njahen to Nyaako meeɗen Mo Dow nder laawol go'o, waato Ruuhu Allah.</verse><verse id="19">Ngam maajum, onon yimɓe naa' Yahuudanko'en, naa' on hoɓɓe koo garɓe. Jooni on nder lenyol yimɓe Allah e iyaalu maako.</verse><verse id="20">On mahaama dow fuɗɗoode maadi ndi lilaaɓe e annabo'en mahi, nden Yeesu Almasiihu e hoore muuɗum woni hayre darnunde maadi ndin.</verse><verse id="21">Kanko jogii maadi ndin o mawninindi ndi warti wuro ceniingo ngo Joomiraawo.</verse></chapter><chapter id="3"><verse id="1">Kanjum waɗi min, Bulus, ɗum maɓɓiyam nder suudu cural ngam e mi wa'ajina habaru Yeesu Almasiihu to onon yimɓe naa' Yahuudanko'en.</verse><verse id="2">Goonga on nanii Allah hokkiiyam kuugal nga'al mi huwangal ngam ɓeydaari mooɗon.</verse><verse id="3">Allah holliiyam sirru muuɗum, non no mbindirmi seɗɗa nder maajum.</verse><verse id="4">To on jangii ko mbindumi, on anday e mi woodi faamu dow sirru Almasiihu.</verse><verse id="5">Ndenno yimɓe mbi'aaka sirru ɗu'um, ammaa jooni Allah wanginaniiɗum lilaaɓe maako e annabo'en maako ceniiɓe barka Ruuhu maako.</verse><verse id="6">Sirru ɗum woni barka Habaru Belɗum dow Yeesu Almasiihu yimɓe naa' Yahuudanko'en keɓay koo ɗume ko Allah hokkata Yahuudanko'en. Ɓe ngartii bo ɓandu go'o e Yahuudanko'en. Hawti e Yahuudanko'en ɓe keɓay ko Allah waɗi alkawal barka Yeesu Almasiihu.</verse><verse id="7">Barka yidde e bawɗe Allah, mi hokkaama dokkal hokkuki Habaru Belɗum dow Yeesu.</verse><verse id="8">Koo nde mi pamaro nder yimɓe Allah fuu, Allah suɓiiyam mi wa'ajinana yimɓe naa' Yahuudanko'en dow barka ɗum limataako keɓeteeɗum to Almasiihu.</verse><verse id="9">Nden mi waɗa yimɓe fuu ngi'a no dabare Allah cuuɗiinde heewirta. Allah taguɗo koo ɗume suuɗii sirru ɗum daga jaamanuuji ƴaɓɓiiɗi.</verse><verse id="10">O waɗu non ngam nder jaamanu ɗu'um, barka kawtal tokkuɓe Yeesu, malaa'ika'en gooduɓe laamu e bawɗe dow, ɓe anda dabare Allah mawnde.</verse><verse id="11">Ɗu'um ɗum waɗaama non no Allah yiɗi waɗirkiɗum daga arande, o hebbiniiɗum barka ko Yeesu Almasiihu Joomiraawo meeɗen waɗi.</verse><verse id="12">Barka Yeesu e hoolaaki ki kooliiɗenmo, jooni en mbaawi yaaki yeeso Allah kulol walaa, en tabbitina o jaɓay'en.</verse><verse id="13">Ngam non, e mi toroo'on, to' on ngewru dow torra ka njaraymi ngam mooɗon, ngam torra kan wartanay'on fii boɗɗum.</verse><verse id="14">Ngam maajum, e mi diccoo e mi toroo Nyaako Mo Dow.</verse><verse id="15">Fuu lenyi gonɗi dow e ley, kanko hokkiɗi yonki.</verse><verse id="16">E mi toroomo daga nder risku mangu maako o sembiɗina'on, o hokka'on bawɗe laawol Ruuhu maako ngarton cembiɗɓe nder ɓerɗe mooɗon,</verse><verse id="17">ngam Almasiihu jooɗoo nder ɓerɗe mooɗon barka hoolaakimo. E mi toroo Allah ngam yidde lugga sembiɗa nder ɓerɗe mooɗon,</verse><verse id="18">ngam yimɓe Allah fuu mbaawa anduki no yidde Almasiihu yaajiri, e no nde juutiri, e no nde towiri, e no nde luggiri.</verse><verse id="19">Kadin e mi yiɗi andon yidde Almasiihu nde ɓurii sembe andal, ngam keɓon keewon ngikku Allah.</verse><verse id="20">Allah waaway waɗuki ko ɓuri ko toriiɗenmo koo ko nyumeten barka bawɗe maako kuwooje nder meeɗen.</verse><verse id="21">Mangu tabbita to Allah barka Yeesu Almasiihu e tokkuɓemo nder jaamanuuji fuu haa abadaa abadin! Aamin.</verse></chapter><chapter id="4"><verse id="1">Ngam non, e mi toroo'on, min curaaɗo ngam huwanki Joomiraawo meeɗen, ngaɗee jonde pottudunde e ko Allah noddiri'on.</verse><verse id="2">Koo ndeye ngartee gooduɓe hakkiilo, lestinon ko'e mooɗon, ngarton ɓe munyal, munymunytiron nder yidde.</verse><verse id="3">Ngaɗee ko mbaawoton waɗuki njogooɗon kawtol hoore ngol Ruuhu Allah hokki'on nder jonde jam kawtunde ko'e mooɗon.</verse><verse id="4">En ngartii bo ɓandu go'o, en ngoodi Ruuhu go'o, non maa en ngoodi kammunde wo'oyre nde Allah noddiri'en.</verse><verse id="5">E woodi Joomiraawo go'oto, en koolii Yeesu Almasiihu e hoolaare wo'oyre, e woodi baptisma go'o.</verse><verse id="6">Allah o go'oto, nden kanko woni Nyaako meeɗen en fuu, e mo laamoo koo moye, e mo huutira'en, e mo jooɗoo nder meeɗen.</verse><verse id="7">Ɗum hokkii koo moye meeɗen dokkal non no Almasiihu suɓiri.</verse><verse id="8">No aayaare wi'i,
“Nde o yahi wigeere townde,
o yaarii ɓe o nangi,
o hokkii yimɓe dokke.”</verse><verse id="9">Ko woni ma'ana o yahi wigeere townde? Ma'ana maajum woni, arande Almasiihu warii nder duuniyaaru ndu'u.</verse><verse id="10">Kanko garɗo nder duuniyaaru ndu'u, kanko on woni ƴentuɗo ton dow to ɓuri koo toye ngam o hebbina koo ɗume.</verse><verse id="11">O suɓii woɓɓe ngarta lilaaɓe, woɓɓe gaɗooɓe annabaaku, woɓɓe wa'ajinooɓe, woɓɓe pasto'en e ekkitinooɓe.</verse><verse id="12">O waɗu non ngam o siryoo yimɓe maako ngam ɓe kuwa kuugal maako, ngam tokkuɓemo mawna, cembiɗa nder tokkukimo.</verse><verse id="13">Ɗum waɗay non haa ngarten go'o nder hoolaaki Yeesu e nder andal Ɓiɗɗo Allah, mawnen nder tokkuki Yeesu, ngarten yimɓe keewuɓe bo Almasiihu.</verse><verse id="14">Nden en puɗɗitataa ngaɗen jonde bo sukahoy, en ngaylita ɓerɗe meeɗen dow ko kooliiɗen ngam majjinooɓe yimɓe ƴoyrii'en e ekkitinol fewre.</verse><verse id="15">Ammaa en mbi'u goonga nder yidde, en mawnu e koo ngole laawol ngarten bo Almasiihu. Misaalu, tokkuɓemo ngoni bo ɓandu maako, kanko woni bo hoore mayru.</verse><verse id="16">Kanko hawti jokkooɗe ɓandu ndun. To koo ɗume e ɓandu ndun e huwa no haani, ɓandu ndun mawnay, sembiɗa, yiɗindira.</verse><verse id="17">E mi wi'a'on ɗu'um, e mi ɓeyda wagginki'on nder inde Joomiraawo, alee jonde iri nde heeferɓe ɓe nyumooji meere.</verse><verse id="18">Ɓerɗe maɓɓe e keewi nyiwre. Ɓe ngalaa nder keɓayɓe yonki ki Allah hokkata, ngam ɓe nganyii andal, e ɓe ngoodi ko'e caatuɗe.</verse><verse id="19">Ɓe cemtataa, ɓe ngaɗii ko'e maɓɓe dow waɗuki ko ɓalli maɓɓe ngiɗi, e ɓe ngaɗa koo iri ɗume ngikku nefniiɗum keerol walaa.</verse><verse id="20">Naa' iri ɗum ɗon ngikku ekkitiiɗon nde anduɗon Almasiihu!</verse><verse id="21">Mi tabbitinii on nanii habaru Yeesu. Ɗum ekkitinii'on goonga ngonka nder maako.</verse><verse id="22">Alee ngikku ɗum wooɗaa ɗum ngaɗaynooɗon ndenno, ɗum suuno duuniyaaru wonni, majjini.</verse><verse id="23">E haani nyumo mooɗon e ngikku mooɗon wartiree kesum.</verse><verse id="24">Puɗɗee ngikku kesum iri ɗum Allah nder aadilaaku e cenaaki.</verse><verse id="25">Ngam maajum alee fewre! Koo moye mooɗon doole wi'a bandiraawo muuɗum goonga, ngam en fuu en ngartii bo ɓandu go'o nder tokkuki Yeesu.</verse><verse id="26">Taa monnii, taa' jaɓu monnere nden waɗumaa ngaɗaa ko wooɗaa. Taa' alu naange yana a monni.</verse><verse id="27">Nden taa' alu Ceyɗan yaarumaa to ngaɗataa ko wooɗaa.</verse><verse id="28">Koo moye gujjo doole ala nguyka. Ammaa o huutira juuɗe maako o huwa kuugal bongal, ngam o heɓa goɗɗum ɗum o hokkorta ɓe ngalanaa.</verse><verse id="29">To' on alu wokka haala kalluka wurtoo nder konduɗe mooɗon, ammaa sey ni haala njama mballayka yimɓe nanayɓe'on cembiɗina ɓerɗe maɓɓe.</verse><verse id="30">Paamee, to' mettinanon Ruuhu Allah ɓernde, ngam Allah hokkii'onɗum ngam holla onon ɗum ɓe maako, nden Nyalnde Jaango o rimɗinay'on.</verse><verse id="31">Alee koo iri ndeye monnere, e mettinki ɓernde, e monnanki woɓɓe, e hawre, e huɗhuɗtirki, e waɗuki koo iri ndeye halleende.</verse><verse id="32">Ngiɗindiree, njurminindiree hakkunde mooɗon, njaafootiree non no Allah yaaforanii'on barka Almasiihu.</verse></chapter><chapter id="5"><verse id="1">Nde onon ngoni ɓiɓɓe ɓe Allah yiɗi, ekkitee iri ngikku maako nder jonde mooɗon.</verse><verse id="2">Ngaɗee jonde yidde, non no Almasiihu yiɗiri'en hokki yonki muuɗum ngam meeɗen. O wartii cakkiri ndi Allah nani belɗum mayri bo urde welnde.</verse><verse id="3">Nde onon on yimɓe Allah, haanaa ɗum inna goɗɗum ngikku kalluɗum nder mooɗon bo njeenu, koo suuno fii ɗum on njeyaayi.</verse><verse id="4">Non maa, to' ɗum tawa haala kalluka koo boliiɗe ɗe haanaa e ciya hakkiilo hakkunde mooɗon, ngam ɗum haanaa, ammaa igga ngaɗon ka yettuki Allah.</verse><verse id="5">Tabbitinee ɗu'um, gaɗoowo kuuɗe kalluɗe bo njeenu, koo gooduɗo suuno fii ɗum o jeyaayi walaa geɗal nder laamu Almasiihu e Laamu Allah. Gooduɗo suuno o mawninoowo fii duuniyaaru.</verse><verse id="6">To' goɗɗo ƴoyra'on e boliiɗe meere, ngam iri kuuɗe ɗe'e waɗii monnere Allah waroyta dow yimɓe ganyuɓe ngaɗa ko o wi'i.</verse><verse id="7">Ngam non to' on kawtu ko'e e maɓɓe.</verse><verse id="8">Ngam ndenno nder nyiwre ngonɗon, ammaa jooni nde on ngartii yimɓe Joomiraawo, on nder jayngol. Ngam maajum sey ngaɗon jonde iri nde yimɓe gonɓe nder jayngol.</verse><verse id="9">Mi wi'u non ngam jayngol e waɗa yimɓe ngaɗa ko wooɗi, e ko Allah yiɗi, e goonga.</verse><verse id="10">Ngaɗee ko mbaawoton ekkitooɗon ko welnanta Joomiraawo ɓernde.</verse><verse id="11">Ngoɗɗitee kuuɗe meere ɗe nyiwre ɗe yimɓe ngaɗata, ammaa kollee ko ɓe ngaɗata ɗum wooɗaa.</verse><verse id="12">Ngam e ɗum semtinii ɗum meta dow ko ɓe ngaɗata e suuɗe.</verse><verse id="13">Ammaa to ɗum waddii koo ɗume to jayngol, ɗum anday no ɗum wontindiri,</verse><verse id="14">ngam jayngol e holla koo ɗume. Kanjum waɗi ɗum wi'i,
“Umma, an ɗaaniiɗo,
umma daga nder mayɓe,
nden Almasiihu yeynante.”</verse><verse id="15">Ngam non paamee no njooɗoriiɗon. To' on ngaɗu jonde bo haaŋaaɓe, ammaa ngaɗee jonde bo yimɓe ɓe andal.</verse><verse id="16">Fuu carel ngel keɓɗon ngam waɗuki boɗɗum, ngaɗeeɗum, ngam balɗe ɗe ngonɗen ɗe kalluɗe.</verse><verse id="17">Ngam maajum, to' on ngartu haaŋaaɓe, ammaa ɗaɓɓitee andon ko Joomiraawo yiɗi ngaɗon.</verse><verse id="18">To' on nattin ko'e mooɗon njaru, ngam ɗum laawol lallere. Ammaa alee Ruuhu Allah heewa'on.</verse><verse id="19">Cembiɗinee koo moye nder mooɗon e gimi Jabuura, e gimi mantuki Joomiraawo, e gimi ɗi Allah hokki'on nder ɓerɗe. Ngimee gimi manton Allah e ɓerɗe mooɗon fuu.</verse><verse id="20">Koo ndeye ngettee Allah Nyaako meeɗen Mo Dow ngam koo ɗume nder inde Joomiraawo meeɗen Yeesu Almasiihu.</verse><verse id="21">Kokkindiree mangu ngam mawninki Almasiihu.</verse><verse id="22">Onon rewɓe teegal, kokkee worɓe mooɗon mangu non no mawninirton Joomiraawo.</verse><verse id="23">Ngam gorko woni ardiiɗo debbo muuɗum non no Almasiihu woni ardiiɗo tokkuɓemo. Kanko e hoore maako woni kisnoowoɓe.</verse><verse id="24">Non no kawtal tokkuɓe Yeesu mawninirtamo, non maa rewɓe gooduɓe teegal mawnina worɓe maɓɓe nder koo ɗume.</verse></chapter><chapter id="6"/></book><book id="50" name="Filibiyanko'en" shortname="php"><chapter id="NaN"/><chapter id="1"><verse id="1">Min Bulus e Timooti min maccuɓe Yeesu Almasiihu.
Min mbindan fuu yimɓe Allah tokkuɓe Yeesu wonɓe gariiri Filibi e mawɓe e huwooɓe nder kawtal tokkuɓe Yeesu.</verse><verse id="2">Allah Nyaako meeɗen e Yeesu Almasiihu Joomiraawo barkiɗina'on hokka'on jam.</verse><verse id="3">E mi yetta Allah koo ngele carel to mi nyumii dow mooɗon.</verse><verse id="4">Koo ndeye nder fuu do'aaje am ɗe ngaɗanaymi'on on fuu, e mi waɗaɗe nder belɗum ɓernde,</verse><verse id="5">ngam on ngondi e am nder wa'ajinki Habaru Belɗum, daga nyalnde arandeere nde puɗɗuɗon nankiɗum haa warki jooni.</verse><verse id="6">Mi tabbitinii on ɗon puɗɗuɗo kuugal bongal nder mooɗon o yottinayngal haa yaaki nyalnde wartoyki Yeesu Almasiihu.</verse><verse id="7">Ɗum wooɗaniiyam mi nyumira nihi dow mooɗon on fuu, ngam on nder ɓernde am. Koo nder suruki ki ɗum suriyam, koo nder suranki mangu Habaru Belɗum e tabbitinkiɗum, on fuu on keɓii barka Allah hawti e am.</verse><verse id="8">Ngam Allah woni ceydiiɗo no kaaɓirmi yiiki'on e no ngiɗirmi'on, on fuu, non no Yeesu Almasiihu yiɗiri'on.</verse><verse id="9">Do'aare am woni yidde mooɗon waɗa ka ɓeydaaki hawti e andal e fuu feerootirki hakkunde goonga e fewre,</verse><verse id="10">ngam mbaawon suɓuki ko ɓuri wooɗuki, ngarton ɓe ɓerɗe laɓɗe, ngarton ɓe ngalaa ko ɗum huɗirta'on haa yaaki nyalnde gartol Yeesu Almasiihu,</verse><verse id="11">ngam ngikku mooɗon heewa aadilaaku keɓeteeɗum to Yeesu Almasiihu, ngam Allah teddinee, mantee.</verse><verse id="12">Bandiraaɓe am, e mi yiɗi andon ko heɓiyam waɗii Habaru Belɗum ɓeydii sankitaaki,</verse><verse id="13">haa maa fuu sooji'en reenooɓe laamorde e yimɓe koriiɓe andii ɗum haɓɓam ngam mi maccuɗo Almasiihu.</verse><verse id="14">Haɓɓukiyam sembiɗinii tokkuɓe Yeesu ɗuɗɓe nder tokkukimo, ɓe ɓeydii heɓuki sembe ɓernde wa'ajinki Wolde Allah kulol walaa.</verse><verse id="15">Ɗum goonga woɓɓe e nga'ajina habaru Almasiihu ngam lawliiru e ɗaɓɓutuki foɗfoɗtirki, ammaa woɓɓe e nga'ajina ngam nyumooji boɗɗi.</verse><verse id="16">Ɓe'e yimɓe e ɓe nga'ajina ngam yidde, e ɓe andi mi sura ɗo'o ngam suruki goonga Habaru Belɗum.</verse><verse id="17">Ɓen ton boo e ɓe nga'ajina habaru Almasiihu ngam ɓeydaari ko'e maɓɓe, naa' e goonga, e ɓe nyuma ɓe umminanayyam hakkiilo nder nge'el carel ngel ɗum haɓɓiyam.</verse><verse id="18">Non wannaayiyam! Ko ɓuri woni e koo ngole laawol, koo nder nyumooji ɗi mbooɗaa, koo nder nyumooji boɗɗi, Almasiihu e wa'ajinee. Ngam maajum e mi nana belɗum! Mi waɗay ka nanuki belɗum.</verse><verse id="19">Ngam e mi andi barka do'aare mooɗon e ballal ngal Ruuhu Yeesu Almasiihu hokkata, e re'irde ɗum yoofayyam daga nder suudu cural.</verse><verse id="20">Ko kaaɓumi yiiki e ko kammiimi woni to' mi semtina hoore am koo seɗɗa, ammaa mi meta e sembe ɓernde, ngam jooni e koo ndeye ɗum mawnina Almasiihu nder koo ɗume ko ngaɗaymi, koo laawol jonde am, koo laawol mayde am.</verse><verse id="21">To mi nyamrii yeeso e jonde nder duuniyaaru ndu'u, mi waɗaynde ngam Almasiihu. To mi maayii boo, ɗum ɓeydaari.</verse><verse id="22">To e mi woodi yonki nder ɓandu ndu'u, mi huway kuugal nafayngal. Ammaa mi dullii ko cuɓaymi.</verse><verse id="23">Ɗum fuu ɗiɗum e ɗum fooɗanayam hakkiilo naa' seɗɗa. Ko ɓurmi yiɗuki woni mi dilla mi jooɗodoo e Almasiihu, ngam kanjum ɓuri wooɗuki naa' seɗɗa.</verse><verse id="24">Ammaa ɗum ɓuray nafanki'on mi jooɗoo taw.</verse><verse id="25">Mi tabbitinii ɗum non. Ngam maajum e mi andi mi jooɗodoto e yonki taw, mi nyamra yeeso e jooɗodaaki e mooɗon on fuu, ngam nyamron yeeso, nanon belɗum nder hoolaaki Yeesu.</verse><verse id="26">Non waɗay ngam laawol am keɓon daliila cembiɗɗum ɗum mantortooɗon Almasiihu ngam so''oyaaki am to mooɗon.</verse><verse id="27">Ko ɓuri woni ngaɗee jonde pottudunde e Habaru Belɗum dow Almasiihu, ngam koo mi warii mi yi'i'on, koo mi walaa ɗon, mi nana habaru on ɗon ndarii boɗɗum nder nyumo go'o, ko ngiɗɗon go'o. On piida ngam suranki ko Habaru Belɗum wi'i,</verse><verse id="28">naa' nder kulol wanywanyɓe mooɗon koo seɗɗa. Non woni alaama tabbitinanayɗumɓe ɓe kalkay, ammaa onon ɗum tabbitinki kisndam mooɗon. Ɗum fuu Allah woni gaɗayɗoɗum.</verse><verse id="29">O barkiɗinii'on. Barka ɗum woni naa' keɓon koolooɗon Almasiihu tan, ammaa haa keɓon njaron torra ngam maako.</verse><verse id="30">Torra ka njaroton ɗum iri torra ka njarumi ka ngiiɗon, ka nanoton e mi yara haa jooni.</verse></chapter><chapter id="2"><verse id="1">Nde sumpootirki e Almasiihu e sembiɗina'on, nde yidde maako e waltina ɓerɗe mooɗon, nde on cumpootira e Ruuhu Allah, nde on ngoodi yidde e yurmeende,</verse><verse id="2">no mbelnirantonyam ɓernde woni nyumo mooɗon warta go'o, on ngiɗindira, on kawti ko'e.</verse><verse id="3">To' on ngaɗu koo ɗume nder yidde hoore koo nder mangu hoore, ammaa nder lesnuki hoore koo moye hocca bandiraawo muuɗum ɓuriimo.</verse><verse id="4">To' koo moye mooɗon yiɗa ko nafanta hoore muuɗum tan, ammaa o yiɗa ko nafanta woɓɓe maa.</verse><verse id="5">Ngikku mooɗon warta iri ɗum Yeesu Almasiihu.</verse><verse id="6">Koo nde nder koo ɗume o go'o e Allah, o hoccaayi fottuduki e Allah goɗɗum ko o jogotoo.</verse><verse id="7">Ammaa o wartirii hoore maako naa' o goɗɗo, o warti maccuɗo, o danyaa nder nandi neɗɗo.</verse><verse id="8">Gaɗa o danyaama nder nandi neɗɗo, o lestini hoore maako o waɗi ko ɗum wi'imo haa o maayi
mayde dow gaafaangal.</verse><verse id="9">Ngam non, Allah hokkimo mangu ɓurɗum ɗum koo moye,
nden hokkimo inde ɓurnde koo ndeye inde.</verse><verse id="10">Ngam koo ɗume ko woni e dow, e ko woni e duuniyaaru, e koo ɗume ko woni e Laahira, ɗum diccanto Yeesu.</verse><verse id="11">Nden yeeso koo ɗume koo ngale ɗemngal wi'ay Yeesu Almasiihu o Joomiraawo,
ngam mawninki Allah Nyaako Mo Dow.</verse><verse id="12">Ngam non onon ɓe ngiɗumi, koo ndeye on ngaɗa ko ɗum wi'i'on carel ko ngondunoomi e mooɗon. Jooni maa nde mi walaa ɗon, ɓeydee waɗuki ko ɗum wi'i'on. Ngaɗee ka huwuki kuugal kisndam mooɗon nder kulol Allah.</verse><verse id="13">Ngam Allah e huwa nder ɓerɗe mooɗon ngam o waɗa'on ngiɗon waɗuki ko o yiɗi, mbaawon waɗukiɗum.</verse><verse id="14">Fuu ko ngaɗoton, to' on ngaɗuɗum nder metitaaki, koo nder geddi,</verse><verse id="15">ngam ngarton walaa ko ɗum huɗirta'on, laaɓuɓe, ɓiɓɓe Allah ɓe ngalaa halleende nder jaamanu yimɓe ɓe ngalaa goonga kalluɓe, ngarton jaynotooɓe nder maɓɓe bo fitilaaji e duuniyaaru,</verse><verse id="16">nder hokkuki habaru wolde kokkaynde yonki. To on ngaɗii non, nyalnde wartuki Almasiihu mi mantitoto, ngam kuugal am e haɓduki am wartaayi meere.</verse><verse id="17">Kuuɗe ɗe kuwoton ngam on koolake Joomiraawo, bo cakkiri ɗe ngoni to maako. Koo to ɗum rufay ƴiiƴam am dow cakkiri ndin, mi nanay belɗum, mbelmbelten en fuu.</verse><verse id="18">Non onon maa, e haani nanon belɗum, mbelmbelten.</verse><verse id="19">E mi kammii, to Yeesu Joomiraawo jaɓii, mi lildonoyay'on Timooti naa' ko neeɓi ngam mi nana habaru mooɗon ɗum sembiɗinayam.</verse><verse id="20">Mi walaa goɗɗo gannuɗo e mooɗon bo maako.</verse><verse id="21">Horiiɓe ɓen koo moye ko woni yeeso muuɗum tan wannimo, naa' ko Yeesu Almasiihu yiɗi.</verse></chapter><chapter id="3"><verse id="1">E re'irde bandiraaɓe am, nanee belɗum ngam sumpootirki mooɗon e Joomiraawo. Mi somaayi windanki'on ko mbindannoomi'on ndenno, ngam ɗum suruki njamu mooɗon.</verse><verse id="2">Ngaɗee hakkiilo e ɓen ɗon yimɓe ɓe ngikku bo ɗum kutiiji, kuwooɓe kuuɗe kalluɗe, wi'ooɓe doole ɗum naada ko ɗum heɓa kisndam.</verse><verse id="3">Ngam enen ngoodi naaduki ki goonga, enen mawninooɓe Allah nder Ruuhu maako, mantortooɓe Yeesu Almasiihu. Enen en ngaɗataa ɓerɗe meeɗen dow kuuɗe ɗe ngaɗeten e ɓandu ngam Allah jaɓa'en,</verse><verse id="4">koo nde min, e mi woodi daliila waɗuki ɓernde am dow kuuɗe ɓandu. To e woodi kammiiɗo e woodi daliila waɗuki ɓernde dow kuuɗe ɓandu, mi ɓuriimo.</verse><verse id="5">Mi naadaama e nyalnde joweetatawre gaɗa mi danyaama. Mi Israa'iilankeejo, daga lenyol Biliyaaminu, mi Ibraaniyankeejo dimo, ɓiɗɗo Ibraaniyanko'en. Dow tokkuki Attawra, mi Faarisankeejo.</verse><verse id="6">Mi tokkii diina am haa mi torrii tokkuɓe Yeesu. Dow waɗuki aadilaaku nder tokkuki Attawra, ɗum tawraayiyam goɗɗum ko wooɗaa.</verse><verse id="7">Ammaa fuu ko ngi'aynoomi bo ɗum nafanayyam, jooni mi hocciiɗum ɗum meere ngam Almasiihu.</verse><verse id="8">Ko ɓuri non woni mi hoccii koo ɗume meere, ngam ko ɓuri mangu woni anduki Yeesu Almasiihu Joomiraawo am. Ngam maako cendirmi e koo ɗume ngartirmi ɗum meere, ngam mi tokkamo,</verse><verse id="9">mi warta cumpootiroowo e maako. Mi wartay non naa' ngam aadilaaku ɗum ngoodumi ngam tokkuki Attawra, ammaa ngam aadilaaku keɓeteeɗum nder hoolaakimo, waato aadilaaku ƴiwoyɗum to Allah keɓeteeɗum barka hoolaaki Almasiihu.</verse><verse id="10">Ko ngiɗumi woni, mi anda Almasiihu e bawɗe ummaaki maako daga mayde. E mi yiɗi mi yara iri torra ka o yari, mi maayira no o maayiri,</verse><verse id="11">ngam fuu no ɗum waɗi mi heɓa mi ummoo daga mayde.</verse><verse id="12">Mi wi'aayi mi yaadake mi wartii koo ɗume ko haani mi warta, koo boo mi yaadake mi wartii kewɗo. Ammaa e mi waɗa ko mbaawaymi waɗuki ngam mi warta non, ngam Yeesu Almasiihu yaadake wartiriiyam mo maako.</verse><verse id="13">Bandiraaɓe, mi hoccaayi mi yaadake mi wartii non. Ammaa fii go'o ngaɗaymi: E mi yejjita ko ƴaɓɓii, e mi waɗa ko mbaawaymi waɗuki mi yottoo ko woni yeeso.</verse><verse id="14">E mi nyamra yeeso ngam mi heɓa jaalorgal mi hokkee dokkal, waato noddol yaaki dow ngol Allah noddiyam barka Yeesu Almasiihu.</verse><verse id="15">Fuu enen cembiɗɓe nder tokkuki Yeesu, e haani nyumiren non. To on nyumii goɗɗum feere, Allah hollay'onɗum e njayri.</verse><verse id="16">Ammaa en nyamra yeeso e tokkuki goonga ka njaadiiɗen ekkitiiɗen.</verse><verse id="17">Bandiraaɓe am, ekkitee to am. Ndaaron gaɗooɓe jonde kaanunde nde min ekkitini'on.</verse><verse id="18">Ngam e woodi yimɓe ɗuɗɓe ɓe metanmi'on dow maɓɓe, jooni e mi fuɗɗita e mi wi'a'onka e gonɗi, e ɓe ngaɗa jonde wanywanyɓe gaafaangal Almasiihu.</verse><verse id="19">Re'irde maɓɓe ɗum halkere, deeɗi maɓɓe ngoni allah maɓɓe, e ɓe mantoroo ko semtinii ɗum ɓe ngaɗata. Ɓe ngaɗii ɓerɗe maɓɓe dow ko woni nder duuniyaaru.</verse><verse id="20">Ammaa enen ɗum ɓe laamu dow, en kaaɓii wartoyki Kisnoowo, waato Yeesu Almasiihu Joomiraawo garoyayɗo daga ton.</verse><verse id="21">O waylitay ɓalli meeɗen tampuɗi maayayɗi, o wartiraɗi bo ɓandu maako goodundu teddungal. O waɗay non e bawɗe maako ɗe o wartirta koo ɗume ley laamu maako.</verse></chapter><chapter id="4"/></book><book id="51" name="Koloosiyanko'en" shortname="col"><chapter id="NaN"/><chapter id="1"><verse id="1">Min Bulus mo Allah suɓi warta lilaaɗo Yeesu Almasiihu windi ɗerewol ngo'ol hawti e bandiraawo meeɗen Timooti.</verse><verse id="2">Min mbindanngol yimɓe Allah tokkuɓe Yeesu e goonga gonɓe Koloosi.
Allah Nyaako meeɗen Mo Dow barkiɗina'on hokka'on jam.</verse><verse id="3">Koo ndeye to e min ngaɗana'on do'aare e min ngetta Allah Nyaako Joomiraawo meeɗen Yeesu Almasiihu. E min ngettamo ngam mooɗon,</verse><verse id="4">ngam min nanii no kooloriiɗon Yeesu Almasiihu e no ngirruɗon fuu yimɓe Allah.</verse><verse id="5">On ngaɗa non ngam on tabbitinii on keɓay mbarjaari ndi Allah resani'on ton dow. On nanii habaru ɗu'um fii ɗum kammiiɗon daga arande nder wolde goonga, waato Habaru Belɗum</verse><verse id="6">ɗum nanɗon. Habaru Belɗum ɗu'um e ɗum barkiɗina yimɓe e ɗum sankitoo nder duuniyaaru fuu, non no ɗum waɗi nder mooɗon, daga nyalnde nde nanɗonɗum nyalnde nde paamuɗon boɗɗum no Allah yiɗiri yimɓe.</verse><verse id="7">On nanii Habaru Belɗum ɗu'um daga to Abaafaras mo min ngiɗi, mo min kuudata. O kuwanoowo Yeesu e goonga nder mooɗon.</verse><verse id="8">Kanko hokkimin habaru yidde mooɗon ƴiwoynde to Ruuhu Allah.</verse><verse id="9">Ngam maajum, daga nyalnde nde min nani habaru ɗum e min ngaɗana'on do'aare. E min toroo Allah waɗa'on ngarton gooduɓe faamu kewɗum dow ko o yiɗi ngaɗon. Ɗonmaa e min toroomo keɓon faamu e andal ɗum Ruuhu Allah hokkata.</verse><verse id="10">E min ngaɗana'on nde'e do'aare ngam mbaawon ngaɗon jonde haanunde tokkuɓe Joomiraawo ngaɗa, nden ngarton belnanooɓemo ɓernde koo ndeye, jonde mooɗon wurtina koo iri ɗeye kuuɗe boɗɗe, nden ɓeydon anduki Allah.</verse><verse id="11">Allah sembiɗina'on e fuu sembe bawɗe maako tedduɗe, o waɗa'on ndarooɗon e sembe ngam mbaawon munyon nder koo ɗume ko heɓi'on,</verse><verse id="12">on ngetta Nyaako Mo Dow nder belɗum ɓernde. Kanko woni gartirɗo'on kewtuɓe keɓa geɗal nder ko o resani yimɓe maako nder laamu maako ɗum jayngol.</verse><verse id="13">O hisnii'en daga bawɗe nyiwre ɗe Ceyɗan, o nattinii'en nder laamu Ɓiɗɗo maako mo o yiɗi.</verse><verse id="14">Laawol Ɓiɗɗo on o rimɗinii'en o yaafanii'en hakke meeɗen.</verse><verse id="15">Ngikku Almasiihu mo ngi'eten ɗum go'o e ngikku Allah mo yi'ataake. E mo ɗon ko Allah taga koo ɗume, o mawɗo dow koo ɗume ko tagaa.</verse><verse id="16">Barka maako Allah tagi koo ɗume gonɗum dow e ley, ko yi'etee e ko yi'ataake, hawti e malaa'ika'en, e ginni, e koo ɗume gooduɗum laamu e bawɗe. Koo ɗume kanko tagiɗum, nden ngam maako koo ɗume tagaa.</verse><verse id="17">Almasiihu e ɗon ko koo ɗume tagee, barka maako koo ɗume e yaha yeeso.</verse><verse id="18">Almasiihu woni hoore ɓandu, waato tokkuɓemo. Kanko hokki ɓandu ndun yonki. Kanko woni artuɗo ummaaki daga mayde, ngam o warta mawɗo dow koo ɗume.</verse><verse id="19">Ngam Allah suɓii waɗa fuu ngikku muuɗum e bawɗe muuɗum nder Ɓiɗɗo muuɗum.</verse><verse id="20">Barka Ɓiɗɗo on Allah siryootiri hoore muuɗum e koo ɗume gonɗum dow e ley. O siryootira e maajum barka ƴiiƴam Ɓiɗɗo on ndufaaɗam dow gaafaangal.</verse><verse id="21">Ndenno on ngoɗɗitake Allah, on wanywanyɓe maako ngam ɓerɗe mooɗon nganyiimo nden ngam on kuwa kuuɗe kalluɗe.</verse><verse id="22">Ammaa jooni Allah siryootiri e mooɗon barka mayde Ɓiɗɗo maako, ngam o wartira'on ceniiɓe, laɓɓe ɓe ngalaa ko ɗum wullortooɓe yeeso maako.</verse><verse id="23">On ngartay non to nii on nyamrii yeeso e hoolaaki Yeesu, on cembiɗii, on darake boɗɗum dow kammunde nde ngaɗɗon carel ngel nanɗon Habaru Belɗum. Habaru Belɗum ɗum wa'ajinanaama koo ɗume ko tagaa gonɗum nder duuniyaaru. Min Bulus, mi wartii maccuɗo ɗu'um Habaru Belɗum.</verse></chapter><chapter id="2"><verse id="1">E mi yiɗi andon no kuwirmi naa' seɗɗa ngam mooɗon e ngam yimɓe Lawdiikiya, e ngam fuu yimɓe ɓe meeɗaayi yiikiyam gite e gite.</verse><verse id="2">Mi waɗu non ngam ɗum sembiɗina ɓerɗe maɓɓe, nden ɓe ɓeyda yiɗindirki, ɓe keɓa fuu barka keɓeteeɗum laawol faamu kewɗum, ngam ɓe mbaawa anduki sirru Allah, waato Almasiihu e hoore maako.</verse><verse id="3">Kanko tan woni baawayɗo hokkukiɓe andal kewngal dow sirru ɗum.</verse><verse id="4">Mi wi'u'on ɗu'um ngam to' goɗɗo majjina'on e belɗum haala.</verse><verse id="5">Koo nde mi wondaa e mooɗon nder ɓandu, fuu e non e mi nyuma dow mooɗon koo ndeye. E mi nana belɗum nde nanmi habaru on jooɗoo no haani njooɗorooɗon, e no cembiɗirɗon nder hoolaaki Almasiihu.</verse><verse id="6">Nde on njaɓii Yeesu Almasiihu o Joomiraawo, ngaɗee ka sumpootirki e maako.</verse><verse id="7">No ɗaɗi lekki ngaɗirta lekki kin daroo boɗɗum, cembiɗa, non onon maa, ndaree boɗɗum, ɓeydee sembe nder hoolaakimo, non no ɗum ekkitiniri'on. Ngaɗee ka yettukimo koo ngele carel.</verse><verse id="8">To' on alu goɗɗo huutira faamu duuniyaaru ndu'u waɗa'on alon laawol goonga. Iri ɗu'um faamu walaa ko ɗum nafi ɗum majjinay'on. Naa' to Almasiihu ɗum ƴiwoyi, daga to yimɓe ɗum ƴiwoyi e ginni gooduɗi bawɗe nder duuniyaaru.</verse><verse id="9">Almasiihu e woodi fuu ngikku e bawɗe Allah nder ɓandu maako.</verse><verse id="10">Nder sumpootirki e maako, jonde mooɗon wartii kewnde. Kanko woni mawɗo dow koo ngole ginnol, e malaa'ikaajo, e koo ɗume laamu gonɗum dow e ley.</verse><verse id="11">Nder sumpootirki mooɗon e Almasiihu on naadaama, naa' iri naaduki ki yimɓe ngaɗata, ammaa iri naaduki ki Almasiihu waɗata, waato o ittii ngikku mooɗon giɗɗum waɗuki hakke.</verse><verse id="12">Ngam carel ko ɗum waɗani'on baptisma, bo on uwida e Almasiihu, kadin bo on ummidinaama e maako daga mayde. Non waɗi ngam on koolake bawɗe Allah, umminɗomo daga mayde.</verse><verse id="13">Ndenno on nandi e mayɓe ngam hakke ɗum ngaɗɗon, kadin ngam ɗum ittanaayi'on ngikku mooɗon giɗɗum waɗuki hakke. Ammaa jooni Allah hokkii'on yonki nder sumpootirki e Almasiihu. O yaafanake'en fuu hakke meeɗen.</verse><verse id="14">Allah woggii fuu ko wooɗaa ɗum ngaɗɗen bindaaɗum ɗum um nangiri'en. O ittiiɗum dow meeɗen nde Almasiihu fiyanaa kuusaaje dow gaafaangal.</verse><verse id="15">Dow gaafaangal ngal o heɓi jaalorgal dow ginni e fuu bawɗe gonɗe dow e ley, o semtiniiɗum e njayri.</verse><verse id="16">Ngam non, to' on alu goɗɗo yowana'on ko wooɗaa ngam ko nyaamoton e ko njaroton, koo ngam on ngaɗaayi wongo humto diina, koo humto daraaki lewru, koo dow Nyalnde Siwtaare.</verse><verse id="17">Fuu fii ɗu'um ɗum ɗowdi fii garayɗum ɗo'o yeeso, goonga fuu fii ɗu'um woni Almasiihu.</verse><verse id="18">E woodi woɓɓe yiɗuɓe lesnuki hoore ki fewre e mawninki malaa'ika'en. To' on alu ɓe njawana'on. Iri maɓɓe e ɓe mbi'a e ɓe ngi'a wahayu. E ɓe ƴefta ko'e maɓɓe e meere, ngam nyumooji maɓɓe ɗum ɗi duuniyaaru.</verse><verse id="19">Iri maɓɓe njaadake ɓe cendirii e Almasiihu. Almasiihu woni bo hoore ɓandu, waato tokkuɓemo. Jokkooɗe e raɗooji jogii ɓandu ndun, e ndu mawna ngam Allah e mawninandu.</verse><verse id="20">On maydii e Almasiihu. Jooni on ngalaa ley laamu ginni laamotooɗi duuniyaaru. Nde ɗum non, ngam ɗume ngaɗoton jonde bo haa jooni duuniyaaru ndu'u jeyi'on? Ngam ɗume tokkoton dookaaji duuniyaaru biiɗi,</verse><verse id="21">“Taa' joga ɗu'um,” “Taa' nyaamu ɗum ton,” “Taa' meemu ɗum ɗon?”</verse><verse id="22">Iri ɗi'i dookaaji ɗi dookaaji fii meere ɗi ngartay meere gaɗa ɗi kuutiraama, ngam ɗi dookaaji yimɓe tan e ekkitinol maɓɓe.</verse><verse id="23">E ɗi ngaɗa bo e ɗi kolla no haani neɗɗo jooɗoroo, ngam e ɗi ekkitina yimɓe ngaɗa ko saɗi ngam holluki ɓe tokkuɓe Allah. E ɓe leyna ko'e maɓɓe leynuki fewre, e ɓe torra ɓalli maɓɓe ngam e ɓe nyuma ɗum welnanay Allah ɓernde. Ammaa ɗum wallataaɓe ɓe keɓa jaalorgal dow suunooji maɓɓe.</verse></chapter><chapter id="3"><verse id="1">On ummidinaama e Almasiihu daga mayde. Ngam non ngaɗee ɓerɗe mooɗon dow fii gonɗum ton dow to Almasiihu jooɗii dow jooɗorgal laamu muuɗum to jungo nyaamo Allah.</verse><verse id="2">Ngaɗee ka nyumuki dow ko woni e dow, naa' dow fii gonɗum nder duuniyaaru ndu'u,</verse><verse id="3">ngam on ngartii bo mayɓe, nden jooni on ngoodi yonki kesi ki goɗɗo waawataa yiiki iri yonki ki Almasiihu woodi gonduɗo e Allah.</verse><verse id="4">Yonki mooɗon ki goonga woni Almasiihu. To o so''oyake duuniyaaru ndu'u, onon maa, on ngonday e maako nder teddungal maako.</verse><verse id="5">Ngam non, cendiree e suunooji duuniyaaru gonɗi nder mooɗon, waato njeenu, e kuuɗe nefniiɗe, e tokkiranki ko ɓandu yiɗi, e suunooji kalluɗi, e yiɗuki ko goɗɗo jeyi. (Ngam yiɗuki ko goɗɗo jeyi ɗum go'o e mawninki gunkiiji).</verse><verse id="6">Ngam waɗuki kuuɗe ɗe'e monnere Allah yanay dow fuu ganyuɓe ngaɗa ko o wi'i.</verse><verse id="7">Ndenno on ngaɗa iri kuuɗe ɗe'e nder jonde nde ngaɗaynooɗon.</verse><verse id="8">Ammaa jooni, cendiron e fuu iri kuuɗe ɗe'e, waato monnere, e wanyuki yimɓe, e kulle, nden to' on alu boliiɗe kalluɗe mburtoo daga honduko mooɗon.</verse><verse id="9">To' on pewindir, ngam on ɓortake ngikku mooɗon ɗum ndenno e kuuɗe maajum.</verse><verse id="10">Jooni on ɓornake ngikku kesum. Allah taguɗo ngikku ɗum, e mo mo''inaɗum ɗum warta iri ngikku maako, ngam andonmo boɗɗum.</verse><verse id="11">Kanjum waɗi jooni walaa feerootirol hakkunde Yahuudankeejo e neɗɗo naa' Yahuudankeejo, e hakkunde naadaaɗo e mo naadaaka, e laddeejo, e koɗo, e hakkunde maccuɗo e naa' maccuɗo. Ammaa Almasiihu woni koo ɗume, kanko woni nder ɓerɗe meeɗen en fuu.</verse><verse id="12">Onon on yimɓe ɓe Allah suɓi, on ceniiɓe ɓe o yiɗi naa' seɗɗa. Ngam non, ngartee gooduɓe yurmeende e yidde leynooɓe ko'e, gooduɓe hakkiilo e munyal.</verse><verse id="13">Munyindiree. To goɗɗo waɗanii goɗɗo ko haanaa, ɓe njaafootira. Non no Joomiraawo yaaforanii'on, onon maa sey njaafootiron.</verse><verse id="14">Ko ɓuri ɗu'um fuu woni ngiɗindiron, ngam yidde hawtii ko'e meeɗen no haani.</verse><verse id="15">Jam ƴiwoyɗum to Almasiihu walla'on cuɓon ko haani ngaɗon, nde Allah noddii'on ngam ngarton bo ɓandu go'o njooɗodooɗon jam. Ngartee gettooɓe Allah koo ndeye.</verse><verse id="16">Alee boliiɗe Almasiihu njooɗoo nder ɓerɗe mooɗon naa' seɗɗa. Ekkitindiree, waggindiree nder fuu faamu. Ngimee gimi Jabuura, e gimi mantuki Joomiraawo, e gimi ɗi Allah hokki'on nder ɓerɗe, on ngettamo nder ɓerɗe mooɗon.</verse><verse id="17">Nder koo ɗume ɗum ngaɗoton, nder boliiɗe mooɗon koo nder kuuɗe mooɗon, ngaɗeeɗum nder inde Yeesu Joomiraawo, on ngetta Allah Nyaako Mo Dow laawol maako.</verse><verse id="18">Onon rewɓe teegal, kokkee worɓe mooɗon mangu non no haani tokkuɓe Joomiraawo ngaɗa.</verse></chapter><chapter id="4"/></book><book id="52" name="1 Tasaloonikanko'en" shortname="1th"><chapter id="NaN"/><chapter id="1"><verse id="1">Min Bulus e Siila e Timooti windi ɗerewol ngo'ol. Min mbindanngol tokkuɓe Yeesu wonɓe gariiri Tasaloonika ɓe Allah Nyaako Mo Dow e Yeesu Almasiihu Joomiraawo jeyi.
Allah barkiɗina'on hokka'on jam.</verse><verse id="2">Koo ndeye e min ngetta Allah ngam mooɗon on fuu, e min ngaɗana'on do'aare.</verse><verse id="3">Yeeso Allah meeɗen Nyaako meeɗen Mo Dow, e min nyuma dow kuuɗe mooɗon ɗe hoolaare, e no yidde nde ngooduɗon waɗata'on on kuwa naa' seɗɗa, e no munyirton nder torra ngam kammunde mooɗon dow Joomiraawo meeɗen Yeesu Almasiihu.</verse><verse id="4">Bandiraaɓe ɓe Allah yiɗi, e min andi Allah suɓii'on.</verse><verse id="5">Ngam Habaru Belɗum ɗum min ngaddani'on naa' ɗum boliiɗe tan, ammaa e ɗum woodi bawɗe, e Ruuhu Allah, e tabbitinki goonga maajum. On andi iri jonde nde min ngaɗi hakkunde mooɗon ngam ɗum nafana'on.</verse><verse id="6">On ngartii ekkitotooɓe to amin e to Joomiraawo, ngam on njaɓii Wolde Allah nder welwelo ngo Ruuhu Allah hokkata, koo nde on njarii torra naa' seɗɗa.</verse><verse id="7">Non ngartirɗon ko fuu tokkuɓe Yeesu wonɓe leydi Makidooniya e Akaaya ekkitotoo.</verse><verse id="8">Ngam daga to mooɗon wolde Joomiraawo heɓi sankitaaki naa' e leydi Makidooniya e Akaaya tan, ammaa koo toye ɗum andii hoolaare mooɗon dow Allah. Ngam non naa' sey to min mbi'ii goɗɗum dow maajum.</verse><verse id="9">Ngam kamɓe e ko'e maɓɓe kokkata habaru no njaɓɓoriiɗonmin ko min ngari to mooɗon. Ɓe kokkiimin habaru no alirɗon tokkuki gunkiiji ngartuɗon to Allah, ngam kuwanon Allah mo yonki mo goonga,</verse><verse id="10">nden keɗooɗon wartoyki Ɓiɗɗo maako daga dow, mo o ummini daga mayde, waato Yeesu kisnayɗo'en daga monnere Allah garaynde.</verse></chapter><chapter id="2"><verse id="1">Bandiraaɓe, onon e ko'e mooɗon on andi garol amin to mooɗon naa' e meere ngol woni.</verse><verse id="2">Ammaa koo nde ndenno min njarii torra e semtineeki e Filibi, non no anduɗon, e ballal Allah meeɗen min kokkii'on Habaru Belɗum ƴiwoyɗum to maako kulol walaa, koo nde yimɓe nganyiimin naa' seɗɗa.</verse><verse id="3">Carel ngel min torii'on njaɓon Habaru Belɗum, min kuutiraayi fewre, walaa halleende nder ɓerɗe amin, min ƴoyraayi'on.</verse><verse id="4">Ammaa non no Allah hooloriimin hokkimin kuugal wa'ajinki Habaru Belɗum, non min nga'ajinirtaɗum, naa' ngam min mbelnana yimɓe ɓerɗe, ammaa ngam min mbelnana Allah ɓernde kanko poondoowo ɓerɗe amin.</verse><verse id="5">On andi min meeɗaayi metanki'on meto belɗum honduko, non maa min ngalaa suuno goɗɗum ngo boliiɗe amin suuɗata, Allah woni ceyduujo amin.</verse><verse id="6">Min ɗaɓɓitaayi mangu to yimɓe, koo to mooɗon, koo to woɓɓe, koo nde min mbaaway min mbi'a'on doole ngaɗanonmin goɗɗum ngam min lilaaɓe Almasiihu.</verse><verse id="7">Ammaa e min jogorii'on seese‑seese no maduujo jogortoo ɓingel muuɗum.</verse><verse id="8">Ngam yidde nde min ngiɗi'on haa e min ciryii naa' min kokka'on Habaru Belɗum ɗum Allah tan, ammaa fuu e yonkiiji amin, ngam on ngartii ɓe min ngiɗi naa' seɗɗa.</verse><verse id="9">Bandiraaɓe, on ngejjitaayi kuuɗe ɗe min kuwi naa' seɗɗa. Min kuwii jemma e nyalawma ngam to' min njowana goɗɗo nder mooɗon wongal teddoral carel ko min nga'ajinanta'on Habaru Belɗum ƴiwoyɗum to Allah.</verse><verse id="10">Onon on ceydu'en, Allah maa o ceyduujo dow no min njooɗorinoo jonde ceniinde e aadilaaku e jonde nde walaa goɗɗum ko wooɗaa nder mooɗon, onon kooliiɓe Yeesu.</verse><verse id="11">Ngam on andi no nyaako jogorii ɓiɓɓe muuɗum, non min jogorii'on.</verse><verse id="12">Min mbagginii'on, min cembiɗinii'on, min mbi'ii'on doole ngaɗon jonde belnanaynde Allah ɓernde nodduɗo'on nder Laamu maako e teddungal maako.</verse><verse id="13">Non maa koo ndeye e min ngetta Allah, ngam carel ngel njaɓuɗon Wolde Allah nde nanɗon to amin, on njaɓaayinde bo wolde neɗɗo, ammaa on njaɓiinde nde Wolde Allah, non no nde wontindiri. E nde huwa nder ɓerɗe mooɗon, onon kooliiɓe Allah.</verse></chapter><chapter id="3"><verse id="1">Ngam non nde min mbaawaayi munyuki, sey min ngi'i ɗum ɓurii wooɗuki ɗum alamin e Atina, minon tan.</verse><verse id="2">Min liloyi bandiraawo amin Timooti to mooɗon, mo min kuudata, e mo huwana Allah nder hokkuki Habaru Belɗum ɗum Almasiihu. Min lilumo ngam o tabbitina hoolaare mooɗon o sembiɗina'on,</verse><verse id="3">ngam to' torra ka njarɗon waɗa goɗɗo mooɗon yewra ala hoolaaki Yeesu. Onon e ko'e mooɗon on andi doole njaren torra iri ka'a.</verse><verse id="4">Ngam carel ko min ngondunoo e mooɗon, min ngaɗii ka wiiki'on daga ilaa en njaray torra. Ɗum boo waɗii non, no anduɗon.</verse><verse id="5">Ngam non, nde tampumi munyuki, mi liloyii ngam mi nana habaru hoolaare mooɗon. E mi hula koo Ceyɗan majjinii'on, kuugal amin wartii meere.</verse><verse id="6">Ammaa jooni Timooti wartii daga to mooɗon, o hokkiimin habaru boɗɗum dow hoolaare mooɗon e yidde nde ngooduɗon. O wi'iimin koo ndeye on nyuma nyumol bongol dow amin, nden on ngiɗi yiikimin non no min ngiɗiri yiiki'on.</verse><verse id="7">Ngam non, bandiraaɓe, nder fuu wannaare e torra ɗum min njari, on pewnaniimin ɓerɗe ngam hoolaare mooɗon.</verse><verse id="8">Jooni e min ngoodi yonki goonga, to on ndarake e sembe nder tokkuki Joomiraawo.</verse><verse id="9">Iri ndeye yettoore min ngettata Allah ngam mooɗon? E min ngettamo ngam belɗum ɓernde ɗum min nanata yeeso maako ngam mooɗon.</verse><verse id="10">Jemma e nyalawma e min ngaɗa do'aare naa' seɗɗa ngam min puɗɗita min ngi'a'on gite e gite, min kebbitina ko ndulluɗon nder hoolaare mooɗon.</verse><verse id="11">Allah Nyaako meeɗen e hoore muuɗum e Joomiraawo meeɗen Yeesu siryanoomin laawol no min ngarirta to mooɗon.</verse><verse id="12">Joomiraawo ɓeyda yidde nde ngiɗindirɗon naa' seɗɗa e yidde nde ngiɗɗon woɓɓe maa, non no yidde amin ɓeydorii dow mooɗon.</verse><verse id="13">O sembiɗina ɓerɗe mooɗon ngam ngarton ɓe ngalaa goɗɗum ko wooɗaa, ngarton ceniiɓe yeeso Allah Nyaako meeɗen nyalnde wartuki Joomiraawo meeɗen Yeesu e fuu ceniiɓe maako.</verse></chapter><chapter id="4"><verse id="1">E re'irde bandiraaɓe, e min toroo'on, ngam Yeesu Joomiraawo, ngaɗee jonde kaanunde nde Allah nanata belɗum mayre, non no ekkitiiɗon to amin, non no njooɗoriiɗon jooni. Ɓeydee jooɗoraaki non.</verse><verse id="2">Ngam on andi min mbi'ii'on ko Yeesu Joomiraawo wi'i ngaɗon.</verse><verse id="3">Ngam Allah e yiɗi ngarton ceniiɓe, ngoɗɗitooɗon waɗuki njeenu.</verse><verse id="4">Koo moye mooɗon ekkitoo no surirta ɓandu muuɗum nder senaaki e mangu,</verse><verse id="5">naa' nder suuno ngo wooɗaa non no heeferɓe ɓe andaa Allah ngaɗata.</verse><verse id="6">Dow fii ɗu'um, to' goɗɗo hallana bandiraawo muuɗum koo waɗanamo ko wooɗaa. Min mbi'ii'on ka daga arande, min mbagginii'on wiiki, Joomiraawo waatanay gaɗoowo non e bone.</verse><verse id="7">Allah noddaayi'en ngam ngarten ɓe cenaaki, ammaa o noddu'en ngaɗen jonde ceniinde.</verse><verse id="8">Ngam non, fuu ganyuɗo ekkitinol ngo'ol, naa' neɗɗo o wanyi, Allah o wanyi, kokkoowo'on Ruuhu maako.</verse><verse id="9">Dow no haani ngiɗindiron boo, naa' sey to goɗɗo windanii'on, ngam onon e ko'e mooɗon Allah ekkitinii'on ngiɗindiron.</verse><verse id="10">Min tabbitinii on ngiɗi fuu bandiraaɓe meeɗen wonɓe leydi Makidooniya. Fuu e non bandiraaɓe, e min ɓeyda wiiki'on, ɓeydee waɗuki non.</verse><verse id="11">Ngaɗee ko mbaawoton waɗuki ngaɗon jonde jam, paamanee ko woni yeeso mooɗon tan, on kuutira juuɗe mooɗon non no min mbi'i'on ngaɗon.</verse><verse id="12">Non waɗay ɓe tokkaayi Yeesu ndarda'on e mangu, nden on njowataa kammunde mooɗon dow koo moye ngam ko ngiɗɗon.</verse><verse id="13">Bandiraaɓe, e min ngiɗi andon goonga dow ɓen ɗon tokkuɓe Yeesu mayɓe ngam to' ngaɗon ka wannuki bo yimɓe horiiɓe ɓe ngalaa kammunde.</verse><verse id="14">Nde en njaɓii Yeesu maayii ummake, non maa en njaɓii Allah wadday tokkuɓe Yeesu mayɓe hawti e Yeesu.</verse><verse id="15">E min mbi'a'on dow ko wolde Joomiraawo wi'i, carel ngel Joomiraawo wartata, goonga enen gooduɓe yonki en artataa tokkuɓe Yeesu mayɓe yaaki dow.</verse><verse id="16">Ngam Joomiraawo e hoore muuɗum jippoyto daga dow e noddol cembingol, e hononde malaa'ikaajo mawɗo, e duudol luwal Allah. Mayɓe e tokki Almasiihu kamɓe artata ummaaki.</verse><verse id="17">Nden enen tokkuɓe Yeesu gooduɓe yonki e carel ngel ɗum hoccay'en hawti e maɓɓe nder duule ngam kawren e Joomiraawo e njayri dow. Gaɗa ɗon en njooɗodoto e maako haa abadaa.</verse><verse id="18">Ngam non, cembiɗinee bandiraaɓe mooɗon e haala ka'a.</verse></chapter><chapter id="5"/></book><book id="53" name="2 Tasaloonikanko'en" shortname="2th"><chapter id="NaN"/><chapter id="1"><verse id="1">Min Bulus windi ɗerewol ngo'ol hawti e Siila e Timooti. Min mbindanngol tokkuɓe Yeesu gonɓe gariiri Tasaloonika, ɓe Allah Nyaako meeɗen e Yeesu Almasiihu Joomiraawo jeyi.</verse><verse id="2">Allah Nyaako Mo Dow e Yeesu Almasiihu Joomiraawo barkiɗina'on hokka'on jam.</verse><verse id="3">Bandiraaɓe amin, e haani min ngaɗa ka yettuki Allah koo ndeye ngam mooɗon, ngam hoolaare mooɗon e ɓeydoo naa' seɗɗa, nden yidde nde ngiɗindiron e ɓeydoo.</verse><verse id="4">Kanjum waɗi minon e ko'e amin e min mantoroo'on nder kawte tokkuɓe Allah. E min ɗiiwitanaɓe no munyirɗon e hoolaare mooɗon nder fuu torraaji e caɗeele ɗe njaroton.</verse><verse id="5">Fuu ɗu'um tabbitinii kiita Allah e woodi goonga, ngam maajum ɗum wartiray'on kewtuɓe jooɗaaki nder laamu maako, ngam dow maajum njaroton torra.</verse><verse id="6">Allah o gaɗoowo ko haani. O waatanay ɓen ɗon torrayɓe'on e torra,</verse><verse id="7">o waltinay ɓerɗe mooɗon onon torreteeɓe. Minon maa o waltinay ɓerɗe amin. O waɗay non nyalnde nde Yeesu Almasiihu wangata daga dow nder hiite hawti e malaa'ika'en maako gooduɓe bawɗe.</verse><verse id="8">Ganyuɓe Allah e ganyuɓe ngaɗa ko Habaru Belɗum ɗum Joomiraawo meeɗen Yeesu wi'i, Allah waatanayɓe halkere kallunde.</verse><verse id="9">Ɓe njaray torra halkere nde haa abadaa, ɗum ittayɓe daga yeeso Joomiraawo e yeeso mangu bawɗe maako.</verse><verse id="10">Halkere nden wangay nyalnde nde o wartoyta. O wartoyay ngam ceniiɓe maako teddinamo fuu kooliiɓemo mawninamo. Onon maa on kawtay e maɓɓe, ngam on njaɓii habaru ɗum min kokki'on.</verse><verse id="11">Kanjum waɗi koo ndeye e min ngaɗana'on do'aare. E min toroo Allah meeɗen wartira'on yimɓe gaɗooɓe iri jonde nde o noddi'on ngaɗon. Barka bawɗe maako o hebbina koo ɗume boɗɗum ɗum ngiɗɗon waɗuki ngam on koolake Yeesu.</verse><verse id="12">E min ngaɗa do'aare nde'e ngam inde Joomiraawo meeɗen Yeesu mawninee nder mooɗon, kanko boo o mawnina'on barka yidde Allah meeɗen e Yeesu Almasiihu Joomiraawo.</verse></chapter><chapter id="2"><verse id="1">Dow gartol Joomiraawo meeɗen Yeesu Almasiihu e hawrutuki meeɗen e maako, e min toroo'on bandiraaɓe,</verse><verse id="2">to' hakkiilo mooɗon ummilawoo koo ngannon dow yimɓe bi'ooɓe nyalnde nde Joomiraawo wartoyta warii. Ɗum gaɗotooɗum ɓe mbi'a minon mbi'i non nder annabaaku, koo nder wa'ajinki, koo boo nder ɗerewol min mbindiɗum.</verse><verse id="3">To' on njaɓu goɗɗo majjina'on e koo ngole laawol. Ngam nden ɗon nyalnde waroytaa naa wongel carel waɗii ngel yimɓe ɗuɗɓe nganyata Allah. E carel ngel, Kalluɗo wangay, mo ɗum siryanii halkere nde haa abadaa.</verse><verse id="4">O wanyay koo ɗume ko yimɓe noddata allah koo boo ko ɓe mawninta, o mawnina hoore maako dow maajum. Haa maa o nattay Wuro Ceniingo ngo Allah, o jooɗoo, o wi'a kanko woni Allah.</verse><verse id="5">On ciftoraayi ko ngondunoomi e mooɗon mi wi'ii'on ɗu'um?</verse><verse id="6">Jooni on andi ko haɗi Kalluɗo o'o warki. To carel kaanungel waɗii, ɗum wanginaymo.</verse><verse id="7">Ngam bawɗe Kalluɗo on ɗon yaadake fuɗɗii huwuki e suuɗe. Ammaa on ɗon taɓɓotooɗoɗe, o waɗay ka taɓɓaakiɗe naa o hoccaama.</verse><verse id="8">Gaɗa ɗon ɗum wanginay Kalluɗo on, sey Yeesu Joomiraawo wariramo e foofaango honduko muuɗum, nden halkiramo teddungal wartuki muuɗum.</verse><verse id="9">Kalluɗo on warday e bawɗe Ceyɗan, o waɗay alaamaaji e kayɗiniiɗum e kulniiɗum feere‑feere ɗum fewre,</verse><verse id="10">e koo iri ɗeye kuuɗe kalluɗe ƴoyrayɗe yimɓe kalkayɓe. Yimɓe ɓen kalkay ngam ɓe nganyii ɓe ngiɗa goonga ɓe kisa.</verse><verse id="11">Ngam non, Allah lildanayɓe wembere mawnde ngam ɓe njaɓa fewre,</verse><verse id="12">ngam ɗum taƴa kiita dow fuu ɓe njaɓaayi goonga nanooɓe belɗum halleende.</verse><verse id="13">Onon bandiraaɓe amin ɓe Joomiraawo yiɗi, e haani min ngaɗa ka yettuki Allah ngam mooɗon koo ndeye. Ngam daga arande Allah suɓii'on ngam kison barka laaɓinki ki Ruuhu maako waɗata e jaɓuki goonga.</verse><verse id="14">Ngam maajum Allah noddi'on barka Habaru Belɗum ɗum min nga'ajinani'on. O noddu'on ngam keɓon nattuki teddungal Joomiraawo meeɗen Yeesu Almasiihu.</verse><verse id="15">Ngam non bandiraaɓe, ndaree boɗɗum njogee ekkitinol ngol min ekkitini'on nder meto amin koo nder ɗerewol ngol min mbindani'on.</verse><verse id="16">Joomiraawo meeɗen Yeesu Almasiihu e hoore muuɗum, e Allah Nyaako meeɗen Mo Dow, giɗɗo'en cembiɗinɗo'en sembiɗinki ki re'ataa kokkuɗo'en kammunde bonde barka yidde maako,</verse><verse id="17">o fukkinana'on ɓerɗe, o sembiɗina'on nder koo ngale kuugal bongal e wolde bonde.</verse></chapter><chapter id="3"/></book><book id="54" name="1 Timooti" shortname="1ti"><chapter id="NaN"/><chapter id="1"><verse id="1">Ɗerewol ngo'ol ƴiwoyii daga jungo am, min Bulus. Allah Kisnoowo meeɗen e Yeesu Almasiihu mo ngaɗɗen ɓernde dow muuɗum wi'ii mi warta lilaaɗo maako.</verse><verse id="2">E mi windanmaa ɗerewol ngo'ol, Timooti, ɓiɗɗo am mo goonga nder tokkuki Yeesu.
Allah Nyaako meeɗen Mo Dow e Yeesu Almasiihu Joomiraawo meeɗen barkiɗinmaa, yurminanmaa, hokkumaa jam.</verse><verse id="3">E mi yiɗi njooɗoɗaa e Aafisa, non no tororimaami carel ko njahaynoomi Makidooniya, ngam mbagginaa woɓɓe yimɓe ekkitinooɓe ekkitinol fewre ɓe ala.</verse><verse id="4">Wi'uɓe ɓe cendira e habaruuji fewre ɗin ɗon e feerootirki lenyol ki walaa keerol, ngam iri non hollataa no ɗum hoolortoo Allah, sey ni ɗum ummina geddi tan.</verse><verse id="5">Ko waɗi mbiimi ngaɗaa non woni ngam ɗum waɗa'en ngiɗindiren yidde ƴiwoynde nder ɓernde lamnde e ɓernde kollaynde en ngaɗa ko wooɗi, e ɓernde kooliinde Yeesu e goonga.</verse><verse id="6">Woɓɓe yimɓe nde ali waɗuki non, ɓe majjii laawol goonga, ɓe puɗɗi metuki haalaaji meereeji.</verse><verse id="7">E ɓe ngiɗi ɗum anda ɓe moodiɓɓe Attawra, ammaa ɓe paamataa ko ɓe mbi'ata, koo dow ko ɓe ekkitinta ɓernde go'o.</verse><verse id="8">En andi dooka e wooɗi to ɗum huutiraama no haani ɗum huutiree.</verse><verse id="9">Kadimaa en andi dooka waɗaaka ngam aadili'en, ammaa ngam gewooɓe dooka, e yimɓe ɓe ngaɗataa ko ɗum wi'iɓe, e ɓe kulataa Allah, e gaɗooɓe ko wooɗaa, e yimɓe ɓe cenaaki, e kuɗooɓe Allah, e yimɓe barooɓe danyooɓe mu''en, e gaɗooɓe warhoore,</verse><verse id="10">e gaɗooɓe njeenu, e gaɗooɓe luuɗu, e coorooɓe maccuɓe, e pewooɓe, e ceydotooɓe fewre, e koo ɗume ɗum tokkaayi ekkitinol goonga,</verse><verse id="11">gongol nder Habaru Belɗum ɗum Allah joomu mangu barkiɗinaaɗo wi'iyam mi wa'ajina.</verse><verse id="12">Mi yettii Yeesu Almasiihu Joomiraawo meeɗen kokkuɗoyam sembe kuugal am. Mi yettiimo ngam o yiiriiyam goonga o suɓiiyam mi huwanamo.</verse><verse id="13">Koo nde ndenno mi metii haalaaji kalluɗi dow maako, mi torrii tokkuɓemo, mi huɗiimo, ammaa Allah yurminaniiyam, ngam e carel ngel, mi andaa ko ngaɗaymi, mi hoolaaki Yeesu Almasiihu.</verse><verse id="14">Joomiraawo meeɗen yaafanakeyam hakke caahu, nden o hokkiiyam hoolaare e yidde gonde nder Yeesu Almasiihu.</verse><verse id="15">Yeesu Almasiihu warii nder duuniyaaru ngam hisna gaɗooɓe hakke. Haala ka'a ka tabbutuka ka hewtii ɗum jaɓaka. Min boo, mi ɓurii koo moye waɗuki hakke.</verse></chapter><chapter id="2"><verse id="1">Ngam non, arande e mi wi'a ɗum waɗa ka toraaki Allah, ɗum waɗa do'aare, ɗum toroomo, ɗum yettamo ngam koo moye.</verse><verse id="2">Ɗum waɗana laamiiɓe do'aare, e koo moye ardiiɗo ngam njooɗooɗen jam hakkiilo meeɗen e fukkii, en mawnina Allah, en ngaɗa ko o wi'i.</verse><verse id="3">Non e wooɗi. Allah Kisnoowo meeɗen e nana belɗum maajum,</verse><verse id="4">ngam e mo yiɗi koo moye anda goonga hisa.</verse><verse id="5">Ngam Allah o go'oto, nden ciryootirɗo hakkunde Allah e yimɓe o go'oto. Kanko woni Yeesu Almasiihu,</verse><verse id="6">kokkuɗo hoore maako ngam o rimɗina yimɓe. Kanjum woni ceyda ɗum um hokki nde carel waɗi.</verse><verse id="7">Ngam maajum ɗum suɓiiyam mi warta ga'ajinoowo e lilaaɗo e ekkitinoowo yimɓe naa' Yahuudanko'en dow hoolaaki goongahi. Goonga mbi'aymi, naa' mi feway!</verse><verse id="8">Ngam non e mi yiɗi to tokkuɓe Yeesu kawriti fuu, worɓe ngaɗa do'aare e ɓe ƴefta juuɗe ceniiɗe naa' nder monnere koo geddi.</verse><verse id="9">Non maa, e mi yiɗi rewɓe ɓornoo kolte no haani ngam semteende e faamanki hoore. Mi yiɗaa ɓe ɓornoo kolte ɗe ceede e mo''itinaaki koccayki hakkiilo yimɓe bo mo''inki gaasa, koo waɗuki coddi, koo jiinaari,</verse><verse id="10">sey ni ɓe kuwa kuuɗe boɗɗe no rewɓe kulooɓe Allah haani ngaɗa.</verse><verse id="11">Rewɓe ekkitoo ekkitinol nder de''utuki e lesnuki hoore.</verse><verse id="12">Mi jaɓaayi goɗɗo debbo ekkitina gorko koo laamoo dow maako; doole ɓe nde''ita.</verse><verse id="13">Ngam Aadamu Allah arti taguki, nden Hawwaa'u.</verse><verse id="14">Nden naa' Aadamu ɗum ƴoyri, ɗum debbo on ɗum ƴoyri, o yewi dooka Allah.</verse><verse id="15">Fuu e non, rewɓe nder danyngol ɓiɓɓe ɓe kisay to ɓe ngaɗii ka hoolaaki Yeesu e ɓe kolla yidde e ɓe ngaɗa jonde lamnde e semteende.</verse></chapter><chapter id="3"><verse id="1">Haala kan ɗon ka tabbutuka wi'uki: Gaɗɗo ɓernde muuɗum dow wartuki mawɗo kawtal tokkuɓe Yeesu, o yiɗii kuugal bongal won ɗon.</verse><verse id="2">Ngam non doole mawɗo kawtal tokkuɓe Yeesu warta walaa ko ɗum huɗirtamo, gooduɗo debbo go'oto, curɗo hoore muuɗum, gaɗoowo ko haani, jaɓɓotooɗo hoɓɓe, bawɗo ekkitinki.</verse><verse id="3">To' o warta jaroowo, koo ɗaɓɓitoowo hawre, ammaa mo hakkiilo, giɗɗo jonde jam, naa' gooduɗo yidde ceede.</verse><verse id="4">Doole o jogoo wuro maako boɗɗum, o ekkitina ɓiɓɓe maako ngaɗa ko o wi'i, ɓe kokkamo mangu.</verse><verse id="5">Ngam to neɗɗo andaa no jogortoo wuro muuɗum, no o ardortoo kawtal yimɓe Allah?</verse><verse id="6">Haanaa boo tokkuɗo Yeesu keso warta ardiiɗo, ngam ɗum gaɗotooɗum o mawnina hoore maako, nden ɗum waɗanamo no ɗum waɗani Ceyɗan.</verse><verse id="7">E haani o warta neɗɗo mo koo moye andi jonde maako e wooɗi haa maa e ɓe tokkaayi Yeesu. Ngam to' o warta ko semtinii o yana nder tarkowol Ceyɗan.</verse><verse id="8">Non maa doole kuwooɓe nder kawtal tokkuɓe Yeesu ngarta gooduɓe ngikku boɗɗum, wi'ooɓe goonga, naa' jarooɓe, koo gooduɓe yidde ceede.</verse><verse id="9">Doole ɓe njogoo goonga lugguka dow hoolaaki Yeesu e ɓernde lamnde.</verse><verse id="10">Arande ɗum foondaɓe taw ɗum yi'a. To ɓe ngalaa ko ɗum huɗirtaɓe, sey ɓe kuwa kuugal ngal.</verse><verse id="11">Non maa rewɓe ɓen ngarta ɓe ngikku boɗɗum, to' ɓe ngarta bi'ooɓe haalaaji kalluɗi dow woɓɓe, ammaa ɓe ngarta curɓe ko'e maɓɓe, gaɗooɓe goonga dow koo ɗume.</verse><verse id="12">Kuwoowo nder tokkuɓe Yeesu wona gooduɗo debbo go'oto, jogiiɗo wuro muuɗum boɗɗum.</verse><verse id="13">Ɓen ɗon kuwooɓe kuuɗe maɓɓe boɗɗum, ɓe keɓani ko'e maɓɓe inɗe boɗɗe, ɓe mbaaway ɓe meta kulol walaa dow hoolaaki Yeesu Almasiihu.</verse><verse id="14">E mi winda ɗerewol ngo'ol, e mi kammoo waroyki to maaɗa naa' ko neeɓi.</verse><verse id="15">Ammaa to mi warilawaayi, ɗerewol ngo'ol wallete andaa no haani njooɗorooɗen nder wuro Allah, waato kawtal tokkuɓe Allah mo yonki, darŋalal jogotoongal goonga.</verse><verse id="16">Walaa wongo seko, sirru diina meeɗen e mawni, wiiki:
Almasiihu warii nder ɓandu neɗɗo,
Ruuhu Allah hollii e mo waɗa ko Allah yiɗi,
malaa'ika'en ngi'iimo,
ɗum hokkii habaru maako nder lenyi,
ɗum hoolakemo nder duuniyaaru,
ɗum hocciimo yaaki dow nder mangu maako.</verse></chapter><chapter id="4"><verse id="1">Ruuhu Allah tabbitinii wi'uki e balɗe re'uki duuniyaaru woɓɓe yimɓe alay hoolaaki Yeesu, ɓe tokka ekkitinooɓe fewre keɓuɓe andal mu''en to ginni.</verse><verse id="2">Ekkitinooɓe ɓen ɓe munaafuki'en, ɓe pewooɓe ɓe nyumo waatungo.</verse><verse id="3">E ɓe kaɗa teegal, e ɓe kaɗa nyaamuki goɗɗi nyamnduuji. Ammaa Allah waɗii teegal e koo iri nduye nyamndu ngam kooliiɓemo anduɓe goonga njaɓa ngettamo.</verse><verse id="4">Ngam fuu ko Allah waɗi e ɗum wooɗi. Nden to' ɗum wanya koo ɗume, ammaa ɗum jaɓee nder yettoore,</verse><verse id="5">ngam Wolde Allah e do'aare laaɓiniiɗum.</verse><verse id="6">Taa ekkitinii tokkuɓe Yeesu niini, a wartay kuwanoowo Yeesu Almasiihu boɗɗo mawnoowo nder boliiɗe goonga ɗe hoolaaki Yeesu e ekkitinol bongol ngol tokkuɗaa.</verse><verse id="7">Woɗɗita habaruuji fewre ɗi meere ɗi ngalaa goonga dow Allah. Ekkitin hoore maaɗa tokkuki Allah.</verse><verse id="8">Koo nde ekkitinki ɓandu nafante seɗɗa, tokkuki Allah nafante keerol walaa. Ngam taa waɗii non, ɗum nafante jooni, nden ɗum nafante nder yonki ki keɓataa gaɗa mayde.</verse><verse id="9">Haala ka'a ka tabbutuka ka hewtii ɗum jaɓaka.</verse><verse id="10">En kuwa, en piida naa' seɗɗa ngam en ngaɗii ɓerɗe meeɗen dow Allah mo yonki, Kisnoowo koo moye, waato kooliiɓemo.</verse><verse id="11">Wi'u ɗum waɗa fuu fii ɗu'um, ekkitinɗum.</verse><verse id="12">Taa' jaɓu koo moye yawana sukaaku maaɗa, ammaa wartu misaalu to tokkuɓe Yeesu nder meto maaɗa, e ngikku maaɗa, e yidde maaɗa, e hoolaare maaɗa, e jonde maaɗa lamnde.</verse><verse id="13">Ko mi wara, waɗu ka janganki yimɓe Wolde Allah a wa'ajina, a ekkitina.</verse><verse id="14">Taa' fijir dokkal ngal ɗum hokkumaa carel ko ɗum waɗi annabaaku mawɓe kawtal tokkuɓe Yeesu njowanmaa juuɗe dow hoore.</verse><verse id="15">Waɗu ka waɗuki fuu fii ɗu'um, waɗu ɓernde maaɗa dow maajum ngam koo moye yi'a yahuki yeeso maaɗa.</verse><verse id="16">Faaman hoore maaɗa e ekkitinol maaɗa; waɗu ka waɗukiɗum, ngam taa waɗa non, a hisnay hoore maaɗa e nanayɓema.</verse></chapter><chapter id="5"><verse id="1">Taa' haɓan ndottiijo, ammaa metanmo no metirantaa nyaako maaɗa. Waggin kaye'en no mbagginirtaa minyiraaɓe maaɗa,</verse><verse id="2">rewɓe naye'en boo, bo madu'en maaɗa, surbaaɓe boo, bo minyiraaɓe maaɗa rewɓe nder ɓernde lamnde.</verse><verse id="3">Mawnin rewɓe ɓe ngalaa wallooɓe ɓe worɓe mu''en maayi.</verse><verse id="4">To debbo mo gorko muuɗum maayi e woodi ɓiɓɓe koo taaniraaɓe, ɓe puɗɗa ekkitaaki ko diina maɓɓe wi'i e haani ɓe ngaɗana danyooɓe maɓɓe, non ɓe ngaatiranta danyooɓe maɓɓe ko ɓe ngaɗaniɓe, ngam Allah e nana belɗum non.</verse><verse id="5">Debbo mo gorko muuɗum maayi alaaɗo kanum tan walaa ballayɗomo, o waɗii ɓernde maako dow Allah won ɗon, e mo waɗa ka do'aare e mo toroomo jemma e nyalawma.</verse><verse id="6">Ammaa debbo mo gorko muuɗum maayi giɗanɗo hoore muuɗum jonde nanki belɗum, o yaadake o maayii koo nde e mo foofa.</verse><verse id="7">Wi'u tokkuɓe Yeesu ngaɗa non, ngam to' goɗɗo heɓa ko huɗirtaɓe.</verse><verse id="8">Fuu mo wallaayi bandiraaɓe muuɗum, ko ɓuri maa wuro muuɗum, o alii hoolaaki Yeesu e goonga, o ɓurii mo tokkaayi Yeesu halluki.</verse><verse id="9">To' ɗum winda inde debbo mo gorko muuɗum maayi nder inɗe rewɓe ɓe worɓe mu''en maayi naa o hewtii duuɓi 60 yaaki yeeso. Non maa doole o jooɗodakeno e gorko maako e goonga, o tokkaayi worɓe.</verse><verse id="10">Doole o warta mo ɗum andiri waɗuki kuuɗe boɗɗe, ekkitinɗo ɓiɓɓe maako boɗɗum, jaɓɓotooɗo hoɓɓe, gaɗanoowo tokkuɓe Yeesu fii boɗɗum nder lesnuki hoore, balloowo yimɓe nattuɓe torra, gaɗuɗo hoore muuɗum dow waɗuki boɗɗum nder koo ɗume.</verse><verse id="11">Ammaa taa' windu inɗe rewɓe sukaaɓe ɓe worɓe mu''en maayi nder inɗe rewɓe ɓe worɓe mu''en maayi. Mi wi'u non ngam to suuno worɓe ummanakeɓe, ngo senday hakkiilo maɓɓe e alkawal ngal ɓe ngaɗani Yeesu, ɓe ngaɗa wongal teegal.</verse><verse id="12">Nden kiita Allah nangayɓe ngam ɓe ngewii alkawal ngal ɓe ngaɗannoomo arande.</verse><verse id="13">Gaɗa non, ɓe kuwataa wongal kuugal sey natte‑natte gureeje, ammaa ko ɓuri non halluki, ɓe ngaɗay ka metuki haalaaji kalluɗi dow yimɓe e ɓe mbi'a ko haanaa wi'eeki.</verse><verse id="14">Ngam maajum mi ɓurii yiɗuki rewɓe sukaaɓe ɓe worɓe mu''en maayi ngaɗa teegal, ndanya ɓiɓɓe, paamana wuro maɓɓe, ngam to' wanywanyɓe meeɗen keɓa no metirta fii kalluɗum dow meeɗen.</verse><verse id="15">Mi wi'u non ngam woɓɓe nder maɓɓe celii tokkii Ceyɗan.</verse><verse id="16">To goɗɗo debbo tokkuɗo Yeesu e woodi bandiraaɓe rewɓe ɓe worɓe mu''en maayi, sey o wallaɓe. To' o alda kawtal tokkuɓe Yeesu e teddoral, ngam ɓe mbaawa ɓe mballa rewɓe ɓe worɓe mu''en maayi ɓe ngalaa wallooɓe.</verse><verse id="17">Mawɓe nder kawtal tokkuɓe Yeesu ardotooɓe boɗɗum e haani ɓe ɓura hokkeeki mangu, ɓurɓe maa kamɓe ngoni wa'ajinooɓe e ekkitina.</verse><verse id="18">Mi wi'u non ngam aayaare wi'ii, “Taa' maɓɓan ngaari honduko carel ko ndi sorɓata,” nden, “Kuwoowo e haani ɗum yoɓamo.”</verse><verse id="19">To neɗɗo go'oto wi'ii mawɗo nder kawtal tokkuɓe Yeesu waɗii ko wooɗaa, taa' jaɓuka sey ni to e woodi ceydiiɓe ɗiɗo koo tato.</verse><verse id="20">Waggin gaɗooɓe hakke yeeso koo moye, ngam koriiɓe kula.</verse><verse id="21">Yeeso Allah e Yeesu Almasiihu e malaa'ika'en ceniiɓe, e mi wagginmaa taa' waɗu yidde hoore nder waɗuki ko mbiimaami.</verse></chapter><chapter id="6"/></book><book id="55" name="2 Timooti" shortname="2ti"><chapter id="NaN"/><chapter id="1"><verse id="1">Min Bulus mo Allah suɓi mi warta lilaaɗo Yeesu Almasiihu windi ɗerewol ngo'ol. Allah suɓiiyam ngam mi hokka habaru yonki ki ɗum waɗi alkawal heɓuki nder tokkuki Yeesu.</verse><verse id="2">E mi windanmaa ɗerewol ngo'ol Timooti, ɓiɗɗo am nder tokkuki Yeesu, mo ngiɗumi.
Allah Nyaako meeɗen e Yeesu Almasiihu Joomiraawo meeɗen barkiɗinmaa, yurminanmaa hokkumaa jam.</verse><verse id="3">E mi yetta Allah mo kuwanaymi e ɓernde lamnde, no maama'en am ngaɗi. E mi yettamo koo ngele carel ngel ngaɗanaymaami do'aare jemma e nyalawma.</verse><verse id="4">To mi siftorii gonɗi ɗi ndufuɗaa, sey mi nana mi haaɓii yiikima ngam mi nana belɗum ɗuɗɗum.</verse><verse id="5">Mi siftorii no kooloriɗaa Yeesu e ɓernde go'o, non no maama maaɗa Looyis e maduujo maaɗa Yunis kooloriimo ɓernde go'o, nden jooni boo mi tabbitinii an maa a hoolakemo non.</verse><verse id="6">Ngam non e mi toromaa, ɓeydu huutirki dokkal ngal Allah hokkumaa carel ko njowanmaami juuɗe.</verse><verse id="7">Ngam Joomiraawo hokkaayi'en ngikku kulol, ammaa o hokkii'en ngikku yidde e bawɗe e suruki ko'e meeɗen.</verse><verse id="8">Ngam maajum taa' semtu hokkuki yimɓe habaru Joomiraawo meeɗen, taa' boo semtam min maɓɓaaɗo ngam tokkuki Yeesu. Ammaa en njardu torra hokkuki habaru Yeesu nder bawɗe Allah.</verse><verse id="9">Kanko hisni'en, noddi'en ngam ngarten yimɓe maako kuwen kuugal maako. O waɗu non naa' ngam goɗɗum boɗɗum ɗum ngaɗɗen, ammaa non o yiɗiri fii ɗum waɗoroo e yidde nde o holli'en nder Yeesu Almasiihu ko duuniyaaru tagee.</verse><verse id="10">Jooni boo o wanginanii'en yidde nden barka Kisnoowo meeɗen Yeesu Almasiihu, gartirɗo sembe mayde meere. Kanko holli'en laawol ngol tokketen kisen keɓen yonki ki re'ataa barka Habaru Belɗum.</verse><verse id="11">Ngam hokkuki Habaru Belɗum ɗu'um, Allah wartiriyam ga'ajinoowo e lilaaɗo e ekkitinoowo.</verse><verse id="12">Kanjum waɗi e mi yara bone ɗu'um niini, ammaa fuu e non mi semtaayi ngam e mi andi mo kooliimi. Mi tabbitinii o waaway reenuki ko o hokkiyam yaaki Nyalnde Jaango.</verse><verse id="13">Ko ekkitinmaami ɗum goonga. Jogaɗum boɗɗum, tokkuɗum e yidde nde keɓɗen nder hoolaaki Yeesu Almasiihu.</verse><verse id="14">Joga habaru goonga boɗɗum ɗum Ruuhu Allah gonɗum nder meeɗen hokkumaa.</verse><verse id="15">A andi koo moye gonɗo nder leyɗe Aasiya wanyiiyam, nder maɓɓe haa e Fayjelus e Hamoojenis.</verse><verse id="16">Joomiraawo yurminana wuro Onesiforus ngam nde ɗuɗɗum e mo sembiɗinayam, o semtaayiyam nde ɗum maɓɓiyam nder suudu cural.</verse><verse id="17">Ko o yottii gariiri Rooma, o ɗaɓɓitiiyam naa' seɗɗa naaki o heɓtiyam.</verse><verse id="18">Joomiraawo meeɗen yurminanamo Nyalnde Jaango. A andi boɗɗum no o walliriyam nder gariiri Aafisa.</verse></chapter><chapter id="2"><verse id="1">An, ɓiɗɗo am Timooti, sembuɗu nder barka gonɗum nder sumpootirki e Yeesu Almasiihu.</verse><verse id="2">Ko nanɗaa mi ekkitinii yeeso ceydu'en ɗuɗɓe, ekkitinɗum yimɓe ɓe goonga, baawayɓe ekkitinaɗum woɓɓe.</verse><verse id="3">Munyu nder torra ka njareten bo soojiijo Yeesu Almasiihu boɗɗo.</verse><verse id="4">Walaa soojiijo nattinayɗo hoore muuɗum nder wongal kuugal feere, ngam ko o yiɗi woni o welnana mawɗo maako ɓernde.</verse><verse id="5">Walaa keɓoowo dokkal nder fijo to o tokkaayi dooka fijo ngon.</verse><verse id="6">Demoowo fijo walaa, kanko haani arta heɓuki ko remaa.</verse><verse id="7">Nyumu dow ko mbiimi, ngam Joomiraawo hokkete faamu nder koo ɗume.</verse><verse id="8">Siftor Yeesu Almasiihu. O ummake daga mayde, o warii daga lenyol Dawda, non no nga'ajinirmi.</verse><verse id="9">Kanjum waɗi torrotoomi jooni e mi haɓɓiraa ɓoggi njamndi bo gujjo calorɗo, ammaa Wolde Allah haɓɓaaki.</verse><verse id="10">Ngam maajum mi munyii nder koo ɗume ngam yimɓe ɓe Allah suɓi, ngam kamɓe maa ɓe keɓa kisndam to Yeesu Almasiihu, hawti e mangu tabbitayɗum.</verse><verse id="11">Haala ka'a ɗum goonga:
“To en maydii e Yeesu,
en njooɗodoto e maako.</verse><verse id="12">To en munyii,
en laamodoto e maako.
To en nganyiimo,
kanko maa o wanyay'en.</verse><verse id="13">To en ngaɗantaa Yeesu ko haani,
kanko o waɗay ka waɗuki ko haani,
ngam o waawataa wanyuki hoore maako.”</verse><verse id="14">Waɗu ka siftorankiɓe fuu fii ɗu'um, wagginɓe yeeso Allah ɓe ngoɗɗitoo yeddootirki dow boliiɗe, ngam walaa ko ɗum nafi, sey ni ɗum wonna nanooɓe.</verse><verse id="15">Waɗu ko mbaawataa waɗuki ngam ngartiraa hoore maaɗa ko jaɓetee to Allah, kuwoowo mo nanataa cemtuɗum, ekkitinoowo wolde goonga no nde wontindiri.</verse><verse id="16">Woɗɗita haala meereha ka walaa kulol Allah, ngam ka waɗay yimɓe ɓeyda woɗɗitaaki Allah.</verse><verse id="17">Haala maɓɓe sankitoto no putte nyaamirta ɓandu. Nder maɓɓe e woodi Himeeniyus e Filetus,</verse></chapter><chapter id="3"><verse id="1">Ammaa faamu ɗu'um, to re'uki duuniyaaru ɓadake, ɗum waɗay carel caɗungel.</verse><verse id="2">Yimɓe ngartay giɗuɓe ko'e maɓɓe, gooduɓe yidde ceede, mantooɓe ko'e maɓɓe, mawninooɓe hoore, giɗuɓe huɗuki, ɓe mawnintaa danyooɓe maɓɓe, ɓe ngettataa, ɓe ngartay ɓe cenaaki.</verse><verse id="3">Ɓe ngartay ɓe ngalaa yidde, ɓe njaafataako, metooɓe haalaaji kalluɗi dow woɓɓe, ɓe curataa ko'e maɓɓe, gooduɓe halleende, ganyooɓe ko wooɗi.</verse><verse id="4">Ɓe ngartay nyaamooɓe amaana, ɓe ngalaa hakkiilo, ngi'ooɓe ko'e maɓɓe ɓe ɓurii koo moye, ɓurɓe yiɗuki nanki belɗum dow yiɗuki Allah.</verse><verse id="5">Ɓe kollay bo ɓe tokkuɓe Allah, ammaa ɓe nganya bawɗe maako. Woɗɗita iri yimɓe ɓen ɗon.</verse><verse id="6">Ngam nder maɓɓe e woodi nattooɓe gure e majjina rewɓe ɓe ngalaa faamu, ɓe hakke nyo''i, ɓe suuno feere‑feere laamii.</verse><verse id="7">Ɓen ɗon rewɓe koo ndeye e ɓe ekkitoo, ammaa ɓe mbaawataa heɓtuki goonga.</verse><verse id="8">Non no Jenis e Jambiras nganyiri ko Muusa wi'i, non yimɓe ɓen nganyirta goonga. Nyumo maɓɓe ngo kallungo, hoolaare maɓɓe wartii lallunde.</verse><verse id="9">Ammaa ɓe ngoɗɗintaa nder majjinki yimɓe, ngam koo moye anditay ciya hakkiilo maɓɓe non no ɗum anditiri Jenis e Jambiras.</verse><verse id="10">Ammaa an, Timooti, a andi ekkitinol am, e ngikku am, e ko ngiɗumi waɗuki nder jonde am, e no kooloriimi Yeesu, e munyal am, e yidde am, e munyal am nder torra,</verse><verse id="11">e bone ɗum um hokkiyam, e torraaji ɗi njarmi, e ko heɓiyam e Antaakiya e Ikooniya e Listira. Ammaa fuu e non, Joomiraawo hisniiyam nder torraaji ɗin fuu.</verse><verse id="12">Goonga koo moye giɗɗo waɗa jonde iri nde Allah yiɗi nder tokkuki Yeesu Almasiihu, o yaray bone.</verse><verse id="13">Yimɓe kalluɓe e munaafuki'en ɓe ɓeyday halleende maɓɓe ɓe ngaɗay ka majjinki yimɓe, kamɓe maa woɓɓe e majjinaɓe.</verse><verse id="14">Ammaa an waɗu ka waɗuki fii boɗɗum ɗum ekkitiɗaa ɗum tabbitinɗaa goonga maajum, ngam a andi yimɓe ekkitinɓema.</verse><verse id="15">A andi daga a sukayel pamarel anduɗaa defte ceniiɗe, baawayɗe kollumaa laawol kisndam barka hoolaaki Yeesu Almasiihu.</verse><verse id="16">Fuu aayaaje gonɗe nder Deftere Ceniinde ɗum foofaango Allah. Ɗum huutirayɗe ngam ekkitinki, e wagginki, e holluki yimɓe goonga to ɓe mboofii, e ekkitinki ko Allah yiɗi.</verse><verse id="17">Ɗe mballay kuwanoowo Allah warta kuwoowo boɗɗo ciryiiɗo ngam huwuki koo iri ngale kuugal bongal.</verse></chapter><chapter id="4"/></book><book id="56" name="Tiitus" shortname="tit"><chapter id="NaN"/><chapter id="1"><verse id="1">Min, Bulus maccuɗo Allah lilaaɗo Yeesu Almasiihu windi ɗerewol ngo'ol. O suɓiiyam ngam mi sembiɗina yimɓe Allah cuɓaaɓe dow hoolaaki Yeesu, mi ekkitinaɓe goonga ngam ɓe njooɗoo jonde wooɗunde yeeso Allah.</verse><verse id="2">Goonga ka'a waɗay ɓe ngaɗa ɓerɗe dow heɓuki yonki ki re'ataa. Allah waɗii alkawal dow yonki kin ko duuniyaaru tagee, o boo fewataa.</verse><verse id="3">Nde carel maako waɗi, kanko Allah Kisnoowo meeɗen o wanginii goonga kan nder wa'aju, o wi'ii mi wa'ajinaka.</verse><verse id="4">Ngo'ol ɗerewol, an mbindanmingol Tiitus, a ɓiɗɗo am mo goonga nder hoolaaki Yeesu. Allah Nyaako meeɗen Mo Dow, e Yeesu Almasiihu Kisnoowo meeɗen barkiɗinmaa, hokkumaa jam.</verse><verse id="5">Mi aliima e leydi Kiriti ngam keenyitaa koo ɗume ko horii, cuɓaa mawɓe e koo ndiye gariiri non no mbiimaami.</verse><verse id="6">Doole ardiiɗo nder kawtal tokkuɓe Yeesu warta walaa ko ɗum huɗirtamo, gooduɗo debbo go'oto, mo ɓiɓɓe maako ɓe tokkuɓe Yeesu ɓe ngalaa ngikku kalluɗum koo ciya hakkiilo.</verse><verse id="7">Nde mawɗo kawtal tokkuɓe Yeesu o kuwanoowo Allah, doole o warta walaa ko ɗum huɗirtamo. To' o warta mawninoowo hoore, koo jawɗo mettinki ɓernde, koo jaroowo, koo ɗaɓɓitoowo hawre, koo giɗɗo ceede.</verse><verse id="8">O warta jaɓɓotooɗo hoɓɓe, giɗɗo waɗuki boɗɗum, curɗo hoore muuɗum, aadiliijo, ceniiɗo, mo hakkiilo.</verse><verse id="9">O warta jogiiɗo Wolde Allah tabbutunde e goonga no ɗum ekkitinirimo, ngam o waawa sembiɗinki ɓerɗe woɓɓe o ekkitinaɓe goonga. Ɗonmaa o waawa holluki ganyuɓe Wolde Allah farkuki maɓɓe.</verse><verse id="10">Kadimaa e woodi yimɓe ɗuɗɓe nganyuɓe tokka goonga, metooɓe haalaaji meere, majjinooɓe yimɓe. Ɗuɗɓe nder yimɓe ɓen ɓe Yahuudanko'en tokkuɓe Yeesu.</verse><verse id="11">Doole ɗum haɓanaɓe ɓe nde''ita, ngam e ɓe ekkitina ko wooɗaa, e ɓe majjina yimɓe wuro‑wuro ngam ɓe keɓa ceede.</verse><verse id="12">Goɗɗo moodibbo maɓɓe, Kiriitiyankeejo, wi'ii, “Kiriitiyanko'en ɓe pewooɓe koo ndeye, ɓe ngikku bo marle kalluɗe, ɓe ɓerɗe baatuɗe, weelaaɓe.”</verse><verse id="13">Ko o wi'i ɗum goonga. Ngam maajum haɓanɓe boɗɗum, ngam hoolaaki maɓɓe sembiɗa,</verse><verse id="14">ɓe ala hettindanaaki habaruuji fewre ɗi Yahuudanko'en e dookaaji ganyuɓe goonga.</verse><verse id="15">Koo ɗume e laaɓani ɓe ɓerɗe laaɓuɗe. Ammaa ɓe ɓerɗe ɗe laaɓaa e ɓe njaɓaayi goonga, walaa ko laaɓaniɓe, ngam hakke wonnii ɓerɗe maɓɓe e nyumol maɓɓe.</verse></chapter><chapter id="2"><verse id="1">Ammaa an, ekkitin goonga.</verse><verse id="2">Wi'u ndotti'en to' ɓe ngarta jarooɓe, ammaa ɓe ngarta ɓe hakkiilo, ɓe cura ko'e maɓɓe. E haani ɓe kooloo Allah naa' seɗɗa, ɓe keewa yidde e munyal.</verse><verse id="3">Non maa ekkitinaa madu'en njooɗoo jonde haanunde rewɓe tokkuɓe Yeesu njooɗoo. To' ɓe ngarta bi'ooɓe haalaaji kalluɗi dow woɓɓe, koo giɗuɓe njaru. Ɓe ngarta ekkitinooɓe ko wooɗi,</verse><verse id="4">ngam ɓe ekkita rewɓe sukaaɓe no ngiɗirta worɓe maɓɓe e ɓiɓɓe maɓɓe,</verse><verse id="5">e no ɓe ngartirta curooɓe ko'e maɓɓe, gooduɓe ɓerɗe laaɓuɗe, paamanooɓe wuro maɓɓe, aadili'en, tokkooɓe ko worɓe maɓɓe mbi'iɓe, ngam to' ɗum yawana Wolde Allah.</verse><verse id="6">Non maa waggin kaye'en ɓe cura ko'e maɓɓe.</verse><verse id="7">Ammaa an wartu ko ɓe ekkitotoo nder ko ngaɗataa fuu. Waɗu hakkiilo e goonga nder ekkitinki maaɗa.</verse><verse id="8">Huutir boliiɗe boɗɗe ɗe ngeddataake. Nden ɓen ɗon giɗɓe ngedda ɓe cemtay ngam ɓe keɓataa goɗɗum kalluɗum ɗum ɓe mbi'ata dow meeɗen.</verse><verse id="9">Wi'u maccuɓe ngaɗa ko jeyɓeɓe mbi'iɓe, ɓe mbelnanaɓe ɓerɗe nder koo ɗume. To' ɓe caloo ko ɓe mbi'i,</verse><verse id="10">to' ɓe ngujjanaɓe. Ammaa koo ndeye ɓe kolla ɓe gaɗooɓe boɗɗum e ɓe ngaɗa ko haani ɓe ngaɗa, ngam nder koo ɗume ɗum ɓe ngaɗata ɓe mawnina ekkitinol Allah Kisnoowo meeɗen.</verse><verse id="11">Ngam Allah hollii yidde mawnde nde o waɗi laawol kisndam ngam yimɓe fuu.</verse><verse id="12">Yidde nden ekkitinii'en alen jonde nde Allah yiɗaa e suuno fii duuniyaaru, njooɗooɗen nder duuniyaaru en cura ko'e meeɗen, en ngaɗa ko haani, en tokka Allah e ɓernde go'o.</verse><verse id="13">En keɗoo nyalnde barkiɗinaande nde kaaɓuɗen, nyalnde nde teddungal Allah meeɗen mawɗo Yeesu Almasiihu Kisnoowo wangata.</verse><verse id="14">Yeesu hokkii hoore muuɗum ngam meeɗen ngam o rimɗina'en daga koo ndeye halleende, o wartira'en yimɓe maako laɓɓe, giɗɓe waɗuki boɗɗum.</verse><verse id="15">Ekkitin fuu fii ɗu'um, huutir laamu maaɗa nder sembiɗinki e haɓanki yimɓe. Taa' jaɓu goɗɗo yawanmaa.</verse></chapter><chapter id="3"/></book><book id="57" name="Filimon" shortname="phm"><chapter id="NaN"/><chapter id="1"/></book><book id="58" name="Ibraaniyanko'en" shortname="heb"><chapter id="NaN"/><chapter id="1"><verse id="1">Ndenno Allah metanii maama'en meeɗen nde ɗuɗɗum e ɗate ɗuɗɗe daga konduɗe annabo'en.</verse><verse id="2">Ammaa nder balɗe ɗe'e ɗe re'uki duuniyaaru o metiranii'en Ɓiɗɗo maako, mo o suɓi warta donoowo koo ɗume. Ɗonmaa barka maako Allah tagi duuniyaaru.</verse><verse id="3">E mo holla jayngol teddungal Allah, nden nder koo ɗume e mo nandi e Allah. E mo jogorii koo ɗume wolde maako goodunde bawɗe. Gaɗa o waɗii laawol yaafaaki hakke, o jooɗii ton dow to jungo nyaamo ngo Allah Joomu Mangu.</verse><verse id="4">Allah hokkii Ɓiɗɗo muuɗum laamu ɓurɗum ɗum malaa'ika'en, non no inde nde Allah hokkimo nde ɓurii inɗe maɓɓe.</verse><verse id="5">Ngam Allah meeɗaayi wiiki goɗɗo malaa'ikaajo,
“An, a ɓiɗɗo am,
hande mi wartii Nyaako maaɗa.”
Ɗonmaa Allah meeɗaayi meti dow goɗɗo malaa'ikaajo wi'i,
“Mi wartay Nyaako to maako,
nden o wartay ɓiɗɗo to am.”</verse><verse id="6">Ammaa nde Allah siryii lila Ɓiɗɗo muuɗum afo nder duuniyaaru, o wi'ii,
“Fuu malaa'ika'en Allah doole mawninamo.”</verse><verse id="7">Dow malaa'ika'en boo, o wi'ii,
“Allah waɗii malaa'ika'en muuɗum ngarta bo hendu,
nden o waɗii maccuɓe maako ngarta bo ɗemɗe hiite.”</verse><verse id="8">Ammaa o wi'ii Ɓiɗɗo on,
“Yaa Allah, laamu maaɗa tabitay haa abadaa abadin.
Aadilaaku woni sawru ndu laamortoɗaa yimɓe maaɗa.</verse><verse id="9">A yiɗi aadilaaku, a wanyii ko wooɗaa.
Kanjum waɗi min, Allah maaɗa, cuɓumaami ngaɗumi keɓuɗaa mangu gaddayɗum nanuki belɗum ɓurɗum ɗum
ɓe ngonduɗaa.”</verse><verse id="10">Ɗonmaa o wi'ii,
“An Joomiraawo, daga arande an tagi duuniyaaru ndu'u,
e juuɗe maaɗa ngaɗirɗaa dow.</verse><verse id="11">Ɗum re'ay, ammaa an a taboto.
Ɗum fuu ɗum hiiɗay bo kolte.</verse><verse id="12">A taggayɗum bo cuddaari,
ɗum waylitayɗum no ɗum waylitirta kolte.
Ammaa an, a ɗon no ngontindirɗaa,
haa abadaa duuɓi maaɗa ngalaa keerol.”</verse><verse id="13">Allah meeɗaayi wi'uki goɗɗo malaa'ikaajo,
“Jooɗa to jungo nyaamo am
naa mi waɗii wanywanyɓe maaɗa ngartii
to njowataa koyɗe maaɗa.”</verse><verse id="14">Malaa'ika'en ɗum ɓeye? Ɓe ruuhuuji kuwanooji Allah ɓe o lilata ngam mballa keɓayɓe kisndam.</verse></chapter><chapter id="2"><verse id="1">Ngam maajum doole ngaɗen fuu hakkiilo meeɗen dow ko nanɗen, ngam to' celen daga tokkukiɗum.</verse><verse id="2">Haala ka ɗum meti daga konduɗe malaa'ika'en ka tabbitinaama, nden koo moye ganyuɗo tokkaka heɓii torra no haananimo.</verse><verse id="3">To ɗum non, no waɗata ndaɗen to en ngaɗaayi hakkiilo meeɗen dow kisndam ɗa'am mawɗam? Joomiraawo artii metuki dow maajam, nden ɓen ɗon nanɓemo tabbitinaniimin wiiki ɗum goonga.</verse><verse id="4">Non maa Allah tabbitiniiɗum e alaamaaji, e kuuɗe kayɗiniiɗe feere‑feere, e hokkuki Ruuhu maako non no o yiɗiri.</verse><verse id="5">Duuniyaaru garayndu ndu min metata, naa' malaa'ika'en Allah waɗi laamoondu.</verse><verse id="6">Ammaa e woodi aayaare to ɗum wi'i,
“Yaa Allah, neɗɗo ɗum ɗume haa nyumataa dow maako?
Ɓii Neɗɗo o moye haa a faamanamo?</verse><verse id="7">A lestiniimo ley malaa'ika'en ngam carel seɗɗa,
ammaa gaɗa ɗon a hokkiimo teddungal e mangu,</verse><verse id="8">a waɗii koo ɗume ley laamu maako.”
Nde Allah waɗi koo ɗume ley laamu maako, alaayi goɗɗum ɗum walaa ley laamu maako. Fuu e non, haa jooni en ngi'aayi koo ɗume fuu ley laamu maako.</verse><verse id="9">Carel seɗɗa ɗum hokki Yeesu mangu ɗum hewtaayi ɗum malaa'ika'en. Ammaa jooni en ngi'ii o hokkaama teddungal e mangu ngam torra mayde ka o yari, ngam barka yidde Allah o maaya ngam koo moye.</verse><verse id="10">Allah tagi koo ɗume, kanko faamanta koo ɗume. O waɗii ko haani nde o wartiri Yeesu kewɗo laawol torra ka yari, ngam o wadda yimɓe ɗuɗɓe to teddungal maako. Yeesu woni maɓɓutuɗo laawol kisndam tokkinoowoɓe laawol ngol ɓe kisa.</verse><verse id="11">Lootanoowo yimɓe hakke, kanko e ɓen ɗon lootanaaɓe ɓe fuu Nyaako maɓɓe o go'oto. Kanjum waɗi Yeesu nanataa cemtuɗum noddirkiɓe minyiraaɓe muuɗum.</verse><verse id="12">O wi'ii Allah,
“Mi wi'ay minyiraaɓe am kuuɗe ɗe ngaɗɗaa,
mi mantete nder kawtal maɓɓe.”</verse><verse id="13">Kadin o wi'ii, “Mi hooloto Allah.” Nden kadin o wi'ii, “Rammi ɗo'o e ɓiɓɓe ɓe Allah hokkiyam.”</verse><verse id="14">Nde ɓiɓɓe ɓen ɓe gooduɓe ɓandu e ƴiiƴam, Yeesu e hoore muuɗum wartii neɗɗo bo maɓɓe. O waɗu non ngam barka mayde maako o halka on ɗon jogiiɗo bawɗe mayde, waato Ceyɗan.</verse><verse id="15">Non o yoofiri yimɓe ɓe kulol mayde haɓɓi keerol balɗe maɓɓe.</verse><verse id="16">En tabbitinii naa' malaa'ika'en o walli, ammaa ɓiɓɓe ɓiɓɓeeji Ibraahim o walli.</verse><verse id="17">Ngam maajum doole o wartiraa neɗɗo e koo ngole laawol, ngam o warta mawɗo mawɓe ardiiɗo diina mo goonga gooduɗo yurmeende nder kuugal Allah ngam hakke yimɓe njaafee.</verse><verse id="18">Nde kanko e hoore maako o torrake nde o foondaa, e mo waawi walluki foondeteeɓe.</verse></chapter><chapter id="3"><verse id="1">Ngam non, bandiraaɓe am tokkuɓe Yeesu ɓe Allah noddi, nyumee dow Yeesu, lilaaɗo, Mawɗo Mawɓe Ardiiɓe Diina mo mbi'eten yimɓe en tokka.</verse><verse id="2">O huwani Allah e goonga cuɓuɗomo, non no Muusa huwirani Allah nder yimɓe maako e goonga.</verse><verse id="3">Ammaa ɗum yi'ii Yeesu ɓurii Muusa mangu naa' seɗɗa, non no mahoowo wuro ɓuriri maadi ndin mangu.</verse><verse id="4">Ngam koo ngoye wuro goɗɗo mahingo, ammaa Allah woni mahuɗo koo ɗume.</verse><verse id="5">Muusa o maccuɗo Allah mo goonga nder kuugal walluki yimɓe Allah, o metii dow ko Allah wi'ata ɗo'o yeeso.</verse><verse id="6">Ammaa Almasiihu o ɓiɗɗo, paamanoowo yimɓe Allah e goonga. En yimɓe Allah to en njogake sembe ɓernde e ciya kulol dow ko kammiiɗen.</verse><verse id="7">Ngam non, no Ruuhu Allah wi'i,
“Hande, to on nanii hononde Allah,</verse><verse id="8">to' on caatin ɓerɗe mooɗon no maama'en mooɗon ngaɗunoo
carel ko ɓe nganyi ko Allah wi'i
ɓe poondimo nder ladde.</verse><verse id="9">Allah wi'ii, ‘Ton maama'en mooɗon poondiyam,
koo nde duuɓi 40 e ɓe ngi'a kuuɗe am ɗe ngaɗumi.’</verse><verse id="10">Ngam non, mi monnanii yimɓe jaamanu ɗum, mi wi'i,
‘Koo ndeye e ɓe cela laawol am,
e ɓe nganya tokkukiyam.’</verse><verse id="11">Sey ɓernumi kuniimi mbiimi,
‘Ɓe nattataa to ciwtinaymiɓe!’ ”</verse><verse id="12">Bandiraaɓe am tokkuɓe Yeesu, paamee to' ɓernde koo moye mooɗon halla wanya hoolaaki, alon tokkukimo.</verse><verse id="13">Ammaa cembiɗindiree ɓerɗe mooɗon koo ndeye nyalnde, kuutiree koo ngele carel bi'eteengel “Hande,” ngam to' hakke ƴoyra goɗɗo mooɗon o warta mo ɓernde caatunde.</verse><verse id="14">To en njogake hoolaaki ki ngoodunooɗen daga arande boɗɗum haa keerol balɗe meeɗen, en ngarti gonduɓe e Almasiihu.</verse><verse id="15">No aayaare wi'i,
“Hande, to on nanii hononde Allah,
to' on caatin ɓerɗe mooɗon no maama'en mooɗon ngaɗunoo
nde ɓe nganyi ko Allah wi'i.”</verse><verse id="16">Ɓeye ngonnoo nanɓe hononde Allah, ammaa fuu e non nganyi ko o wi'i? Naa' ɗum ɓen ɗon ɓe fuu ɓe Muusa ardii wurtini leydi Masar?</verse></chapter><chapter id="4"><verse id="1">Nde alkawal ngal Allah waɗani'en ngal nattuki to o siwtinta'en e ɗon, en paamu, to' goɗɗo mooɗon dulla nattuki siwtaare nden.</verse><verse id="2">Ngam en nanii Habaru Belɗum, non no ɓe naniriɗum. Ammaa ko ɓe nani ɗum nafaayiɓe, ngam carel ngel ɓe naniɗum, ɓe njaɓaayiɗum.</verse><verse id="3">Ngam enen kooliiɓe Allah enen ngoni nattooɓe siwtaare nden ɗon. Non no Allah wi'i,
“Mi monnii mi hunake mi wi'i,
‘Ɓe nattataa to ciwtinaymiɓe!’ ”
O wi'ii non koo nde o yottini siryaaki koo ɗume daga carel ko o tagata duuniyaaru.</verse><verse id="4">Ngam bannye nder Deftere Ceniinde Allah metii dow nyalnde joweeɗiɗawre wiiki, “Nyalnde joweeɗiɗawre Allah siwtii daga fuu kuugal muuɗum.”</verse><verse id="5">Nden ɗum fuɗɗitii ɗum metii dow maajum wiiki, “Ɓe nattataa to ciwtinaymiɓe.”</verse><verse id="6">Ɓen ɗon artuɓe nanki Habaru Belɗum ɓe keɓaayi nattuki siwtaare nden ɗon ngam ɓe ngaɗaayi ko Allah wi'i. Ammaa e woodi woɓɓe ɓe ɗum alata natta.</verse><verse id="7">Allah fuɗɗitii waɗii wonde nyalnde o noddirinde, “Hande.” Gaɗa duuɓi ɗuɗɗi o metirii honduko Dawda dow maajum nder aayaare nde nanunooɗen biinde,
“Hande, to on nanii hononde Allah,
to' on caatin ɓerɗe mooɗon.”</verse><verse id="8">Daa Joocuwa nattiniino yimɓe siwtaare nden, daa Allah fuɗɗitaayi meti dow wonde nyalnde siwtaare.</verse><verse id="9">Non hollii haa jooni e woodi wonde siwtaare ngam yimɓe Allah.</verse><verse id="10">Ngam koo moye nattuɗo siwtaare nde Allah waɗi alkawal, o siwtoto daga kuuɗe maako, non no Allah siwtorii daga kuuɗe muuɗum.</verse><verse id="11">Ngam non en ngaɗu ko mbaaweten waɗuki ngam natten siwtaare nden ɗon. To' goɗɗo meeɗen waɗa no ɓen ton, wanya ko Allah wi'i dulla siwtaare nden.</verse><verse id="12">Wolde Allah e woodi yonki e nde huwa, nde ɓurii koo kiye kaafahi welki. E nde taƴa haa nde senda yonki e ɓernde, nde senda jokkooɗe e mborɓoondi. E nde senda suunooji e nyumooji ɓernde boɗɗi e ɗi mbooɗaa.</verse><verse id="13">Nder fuu ko tagaa, walaa ko suuɗii to Allah. Koo ɗume e njayri ɗum woni, e ɗum maɓɓitii yeeso maako. Nden doole kanko mbi'eten fuu ko ngaɗɗen.</verse><verse id="14">Nde en ngoodi Mawɗo Mawɓe Ardiiɓe Diina jaaɗo dow haa yeeso Allah, waato Yeesu, Ɓiɗɗo Allah, en njogo ko kooliiɗen boɗɗum.</verse></chapter><chapter id="5"><verse id="1">Koo moye mawɗo mawɓe ardiiɓe diina cuɓaaɗo daga nder yimɓe, ɗum hokkumo kuugal ngam o huwana Allah ngam maɓɓe, o hokka Allah cakkiri e dokke ngam hakke maɓɓe.</verse><verse id="2">Nde kanko maa e hoore maako o tampuɗo e ɗate ɗuɗɗe, o waaway o waada munyal e ɓe ngalaa andal e celuɓe laawol.</verse><verse id="3">Nden nde kanko e hoore maako o tampuɗo, doole o sakkana Allah ngam hakke yimɓe e hakke maako, kanko maa.</verse><verse id="4">Walaa keɓanayɗo hoore muuɗum mangu wartuki mawɗo mawɓe ardiiɓe diina, ammaa Allah noddatamo, non no noddiri Haruuna.</verse><verse id="5">Non maa Almasiihu naa' kanum mawnini hoore muuɗum warti mawɗo mawɓe ardiiɓe diina, ammaa Allah hokkimo kuugal ngal, wi'imo,
“An a Ɓiɗɗo am.
Hande mi wartii Nyaako maaɗa.”</verse><verse id="6">No o wi'i nder wonde aayaare,
“An a ardiiɗo diina haa abadaa
bo Malkisadik.”</verse><verse id="7">Carel ko Yeesu woni nder duuniyaaru, o waɗii do'aaje e hononde cembinde e gonɗi o torake Allah baawayɗo hisnukimo daga mayde. Ɗum boo jaɓii do'aare maako ngam o waɗii ko Allah wi'i nder kulol Allah.</verse><verse id="8">Koo nde o Ɓiɗɗo Allah o ekkitake waɗuki ko Allah wi'i nder torra ka o yari.</verse><verse id="9">Nde o wartiraa kewɗo, o wartii kokkoowo fuu gaɗooɓe ko o wi'i kisndam tabitayɗam.</verse><verse id="10">Allah noddiimo o warta mawɗo mawɓe ardiiɓe diina bo Malkisadik.</verse><verse id="11">Dow haala ka'a e min ngoodi fii ɗuɗɗum ɗum min mbi'ata, ammaa e ɗum saɗi famtineeki ngam on njaawaa faamuki.</verse><verse id="12">E haani jooni daa on ngartii moodiɓɓe, ammaa haa jooni sey to goɗɗo ekkitinii'on ekkitinol arandewol ngol Wolde Allah. E haani nyaamon nyamndu cembindu, ammaa haa jooni on musina.</verse><verse id="13">Ngam koo moye musinoowo haa jooni o ɓingel, o andaa ekkitinol aadilaaku.</verse><verse id="14">Ammaa nyamndu cembindu boo, ɗum ndu mawnuɓe. Kamɓe ngoni huutirɓe hakkiilo maɓɓe koo ndeye haa e ɓe mbaawi feerootirki hakkunde ko wooɗi e ko wooɗaa.</verse></chapter><chapter id="6"><verse id="1">Ngam non, en nyamru yeeso dow ekkitinol ngol ɗon arandewol ngol keɓuɗen dow Almasiihu, ngam ngarten ɓe andal kewngal. To' ɗum wi'a haa jooni en meta dow ekkitinol ngol hoolaaki Allah, e tuubuki daga kuuɗe jaarayɗe halkere,</verse><verse id="2">e ekkitinol dow baptisma, e yowanki yimɓe juuɗe ngam barkiɗinkiɓe, e ummaaki mayɓe, e no Allah taƴiranta yimɓe kiita tabotooka.</verse><verse id="3">En nyamray yeeso, to Allah jaɓii.</verse><verse id="4">Ngam ɗum waɗataako aluɓe jayngol Allah co''ee tuuba kadin, meemuɓe dokkal maako, keɓuɓe Ruuhu maako.</verse><verse id="5">Nden ɓe meemii belɗum Wolde Allah ɓe nanii, nden ɓe meemii bawɗe gaɗeteeɗe to Yeesu wartii, ɓe nanii.</verse><verse id="6">To ɓe ngaylitanii Allah ɓaawo, ɗum waɗataako ɓe co''ee ɓe tuuba, ngam ko ɓe ngaɗi bo ɓe puɗɗutu fiyanki Ɓiɗɗo Allah kuusaaje dow gaafaangal, e ɓe cemtinamo yeeso yimɓe.</verse><verse id="7">Leydi njarayndi ndiyam toɓoojam koo ndeye, nden e ndi wurtina fuɗe‑fuɗe nafanoojum jeyɓe leydi ndin, Allah e barkiɗinandi.</verse><verse id="8">Ammaa to ndi wurtinii gi'e e kooraaje, ndi wartii koo ko ndi nafi, naa' ko neeɓi Allah laanayndi, re'uki mayri boo ɗum wulayndi.</verse><verse id="9">Koo nde e min metira niini, fuu e non, onon ɓe min ngiɗi, min tabbitinii onon on dow laawol bongol, laawol kisndam.</verse><verse id="10">Allah naa' o gaɗoowo ko haanaa. O yejjitataa kuugal ngal ngaɗɗon koo yidde nde kolluɗonmo nde mballuɗon yimɓe maako, nyamruɗon yeeso e wallukiɓe haa jooni.</verse><verse id="11">E min ngiɗi koo moye mooɗon nyamra yeeso e waɗuki niini haa yaaki re'irde, ngam keɓon fuu ko ngaɗɗon kammunde dow maajum.</verse><verse id="12">Min ngiɗaa ngarton tampuɓe, ammaa tokkee laawol donuɓe ko Allah waɗi alkawal barka hoolaare maɓɓe e munyal maɓɓe.</verse><verse id="13">Carel ko Allah waɗani Ibraahim alkawal, nde walaa ɓurɗomo mangu mo o hunortoo, o hunorake hoore maako,</verse><verse id="14">o wi'ii, “Goonga, mi barkiɗinte mi ɗuɗɗina lenyol maaɗa.”</verse><verse id="15">Non boo, gaɗa Ibraahim munyii, o heɓii ko Allah waɗanimo alkawal.</verse><verse id="16">Yimɓe e kunoroo ko ɓuriɓe mangu, nden hunayeere woni ko sendata koo ɗume nder geddi maɓɓe.</verse><verse id="17">Non maa, nde Allah waɗi alkawal ngal, sey o hunii ngam o tabbitinana donooɓengal wiiki o waylitataa nyumo maako.</verse><verse id="18">Fii ɗiɗum ɗu'um, waato alkawal ngal e hunayeere nden ɗum waylitataako haa abadaa, ngam ɗum waɗataako Allah fewa. Non e sembiɗina'en, enen dogguɓe njahi to maako, njogooɗen kammunde gonde yeeso meeɗen boɗɗum.</verse><verse id="19">Kammunde nde'e nde ngooduɗen e nde nandi e darnirɗum yonki meeɗen. Nde yamre nde tabbutunde. Kayre nattata gaɗa wudere gonde nder wuro ceniingo ton dow.</verse><verse id="20">Ton Yeesu artuɗo'en natti ngam meeɗen. O wartii mawɗo mawɓe ardiiɓe diina haa abadaa bo Malkisadik.</verse></chapter><chapter id="7"><verse id="1">O'o Malkisadik, o laamiiɗo Salem, o ardiiɗo diina mo Allah Joomu Mangu. O hawrii e Ibraahim carel ko wartoyta daga konu ɗum heɓi jaalorgal dow woɓɓe laamiiɓe, o barkiɗini Ibraahim.</verse><verse id="2">Ibraahim hokkimo jakka nder fuu ko heɓi to konu. Ma'ana arandejum ɗum inde Malkisadik woni “Laamiiɗo Aadilaaku”; nden kadin kanko woni laamiiɗo Salem, waato “Laamiiɗo Jam.”</verse><verse id="3">Ɗum windaayi koo e mo woodi nyaako, koo maduujo, koo lenyol. Ɗum windaayi dow nyalnde danyngol maako, koo nyalnde mayde maako. E mo nandi e Ɓiɗɗo Allah, o ardiiɗo diina haa abadaa.</verse><verse id="4">Ndaaree iri mangu ɗum o woodi, haa Ibraahim maama maama'en meeɗen hokkiimo jakka nder fuu ko heɓi to konu.</verse><verse id="5">Nden ɓen ɗon ɓiɓɓe ɓiɓɓeeji Leewi ardiiɓe diina, Attawra wi'ii ɓe njaɓa jakka nder fuu ko Israa'iilanko'en ngoodi, waato daga to bandiraaɓe maɓɓe, koo nde kamɓe maa ɓe ɓiɓɓe ɓiɓɓeeji Ibraahim.</verse><verse id="6">Malkisadik naa' daga lenyol Leewi ƴiwoyi, ammaa o jaɓii jakka to Ibraahim, o barkiɗini Ibraahim mo Allah waɗani alkawal.</verse><verse id="7">Walaa seko barkiɗinɗo ɓurii mo o barkiɗini mangu.</verse><verse id="8">Ardiiɓe diina ngoni ɓe ɗum hokkata jakka, ammaa ɓe maayooɓe. Malkisadik boo, aayaare wi'ii e mo woodi yonki.</verse><verse id="9">Ɗonmaa Leewi e lenyol muuɗum woni jaɓooɓe jakka. Ammaa ɗum waaway wiiki, Leewi e hoore muuɗum hokkii jakka laawol Ibraahim.</verse><verse id="10">Ngam carel ko Ibraahim hawri e Malkisadik, Leewi danyaaka taw, ammaa e mo nder ɓandu Ibraahim.</verse><verse id="11">En andi carel ko Allah hokki Israa'iilanko'en Attawra, o suɓii Leewiyanko'en ngarta ardiiɓe diina. Too, daa kuugal Leewiyanko'en ɓen waaway wartirki yimɓe keewuɓe, daa haala heɓuki ardiiɗo diina feere ummoyaaki. Daa moye wi'ata ɗum heɓa ardiiɗo diina bo Malkisadik, naa' ardiiɗo diina bo Haruuna?</verse><verse id="12">Ngam to ɗum waylitii kuugal ardiiɓe diina, non maa doole ɗum waylita dooka.</verse><verse id="13">Mo ɗum metata dow muuɗum, waato Yeesu, o ƴiwoyii daga wongol lenyol. Nder lenyol ngol boo walaa meeɗuɗo huwa kuugal ardiiɗo diina.</verse></chapter><chapter id="8"><verse id="1">Jooni fuu ko min mbi'ata kanjum woni, en ngoodi Mawɗo Mawɓe Ardiiɓe Diina. E mo jooɗii e jungo nyaamo jooɗorgal Joomu Mangu ton dow.</verse><verse id="2">E mo huwa nder Wigeere Ɓurnde Senaaki, waato nder lukuru goongajum ɗum Joomiraawo tiggi ton dow, naa' e juuɗe yimɓe.</verse><verse id="3">Koo moye mawɗo mawɓe ardiiɗo diina o suɓa ngam o hokka Allah dokke o sakkanamo marle. Non maa Mawɗo Mawɓe Ardiiɓe Diina meeɗen doole heɓa ko sakkata.</verse><verse id="4">Too, daa e mo duuniyaaru jooni, daa o wartataa ardiiɗo diina koo seɗɗa, ngam e woodi ardiiɓe diina kokkooɓe Allah dokke no Attawra wi'i.</verse><verse id="5">Ɓen ɗon ardiiɓe diina e ɓe kuwa kuugal maɓɓe to Wigeere Ɓurnde Senaaki nandunde e wonde ton dow. Ngam ko Muusa fuɗɗa tigguki Lukuru Seniiɗum. Joomiraawo wi'imo, “Tabbitin a waɗii koo ɗume non no ɗum hollirmaaɗum dow hocceere.”</verse><verse id="6">Ammaa jooni Yeesu hokkaama kuugal ardiiɗo diina ɓurngal wooɗuki, non no alkawal ngal o siryii hakkunde Allah e yimɓe ngal ɓurii wooɗuki. Alkawal ngal ɗon ngal ɓurii wooɗuki ngam ngal waɗaama dow fii ɗum Allah wi'i waɗanay'en ɓurɗum ɗum ndenno.</verse><verse id="7">Daa alkawal arandewal walaa goɗɗum caɗɗum, daa naa' sey to ɗum heɓii alkawal ɗiɗaɓal.</verse><verse id="8">Ammaa Allah yi'ii yimɓe muuɗum ngewii alkawal arandewal no aayaare wi'i,
Joomiraawo wi'ii, “Balɗe e ngara
ɗe ngaadaymi alkawal kesal e yimɓe Israa'iila e yimɓe Yahuuda.</verse><verse id="9">Alkawal ngal wartataa bo alkawal ngal ngaadumi e maama'en maɓɓe
nyalnde nde njoganiimiɓe jungo ardiimiɓe ɓe mburtii leydi Masar.
Ngam ɓe njogaaki alkawal ngal ngaadumi e maɓɓe,
ngam non mi waylitaniiɓe ɓaawo. Min Joomiraawo wi'i non.”</verse><verse id="10">O ɓeydi wiiki, “Raa alkawal ngal ngaadaymi e yimɓe Israa'iila
gaɗa balɗe ɗen.
Mi waɗay dooka am nder nyumo maɓɓe,
nden mi windaɗum nder ɓerɗe maɓɓe.
Mi wartay Allah maɓɓe,
kamɓe boo ɓe ngartay yimɓe am.</verse><verse id="11">Naa' naa goɗɗo ekkitinii mo jooɗodii,
koo ekkitina bandiraawo muuɗum wiiki,
‘Andu Joomiraawo,’
ngam ɓe fuu ɓe andayyam,
daga pamaro maɓɓe haa mawɗo maɓɓe.</verse><verse id="12">Mi yaafantoɓe hakke maɓɓe,
nden mi fuɗɗitataa mi siftora ko halli ɗum ɓe ngaɗi.”</verse><verse id="13">Nde Allah noddi alkawal nga'al alkawal kesal hollii o wartirii arandewal ngal kiingal. Nden boo koo ɗume gartuɗum kiiɗum, to ɗum waɗii ka hiiɗuki, ɗum neeɓataa ɗum lallay.</verse></chapter><chapter id="9"><verse id="1">Alkawal arandewal e woodi dookaaji no ɗum mawninirta Allah nden e wuro ngo ɗum nyiɓi nder duuniyaaru ngam mawninkimo ɗonmaa.</verse><verse id="2">Lukuru tiggaama sendaa cuuɗi ɗiɗi. Suudu arandeeru e noddiree Wigeere Ceniinde. Nder mayru e woodi to ɗum resata fitilaaru e danki e buroodi ɗum um hokkata Allah.</verse><verse id="3">Gaɗa wudere cendunde suudu ndun e woodi wigeere bi'eteende Wigeere Ɓurnde Senaaki.</verse><verse id="4">Nder wigeere nden e woodi sakkirde jiinaari to ɗum wulata urde welnde, nden e woodi akwaatiya alkawal cuddiraanga jiinaari. Nden nder maaga e woodi tummugel gaɗiraangel jiinaari; nder maggel boo e woodi nyamndu bi'eteendu manna. Ɗonmaa e woodi sawru Haruuna gaɗundu pindi, e allooje ɗiɗi ɗe kaaƴe ɗe ɗum windi dookaaji Allah dow maaje.</verse><verse id="5">Dow akwaatiya ngan boo e woodi keruba'en gaɗiraaɓe jiinaari kollooɓe teddungal Allah. Biyeeli maɓɓe e cuddi maɓɓoode akwaatiya ngan to ɗum yaafotoo hakke. Ammaa jooni ɗum waawataa ɗum wi'a koo ɗume no wontindiri dow maajum.</verse><verse id="6">Gaɗa ɗum siryake koo ɗume non, ardiiɓe diina boo e natta suudu arandeeru ndu Lukuru ngam ɓe kuwa kuugal maɓɓe.</verse><verse id="7">Ammaa Mawɗo Mawɓe Ardiiɓe Diina tan nattata suudu ɗiɗawru ndu lukuru ɗum, nden e mo nattandu nde go'o e hitaande. E mo nattida e ƴiiƴam marle ɗe o sakkani Allah ngam hoore maako e ngam hakke ɗum yimɓe ngaɗi andaa.</verse><verse id="8">Non Ruuhu Allah holliri'en wiiki laawol nattuki Wigeere Ɓurnde Senaaki maɓɓitaaka taw to ni lukuru arandejum ɗum e ɗon darii.</verse><verse id="9">Ɗu'um ɗum misaalu dow jaamanu ɗu'um. Ɗum hollii hokkuki Allah dokke e cakkiri waawataa ittuki wannaare hakke daga ɓernde mawninoowo Allah.</verse><verse id="10">Nyamki e yarki e loote‑loote feere‑feere ngam diina, ɗum dookaaji ngam ɓandu tan, ɗi ɗum waɗi naa carel alkawal kesal waɗii.</verse><verse id="11">Ammaa Almasiihu yaadake wartii Mawɗo Mawɓe Ardiiɓe Diina dow alkawal kesal ngal ngooduɗen. O natti lukuru seniiɗum ɓurɗum ɗum ndenno teddungal e senaaki. Lukuru ɗum naa' jungo neɗɗo waɗiɗum, naa' iri ɗum duuniyaaru.</verse><verse id="12">Almasiihu boo nattii nder Wigeere Ɓurnde Senaaki nde go'o tan. Nde o natti o sakkana Allah o nattidaayi e ƴiiƴam be'i e ga'i, ammaa o nattidii e ƴiiƴam maako. Sakkuki kin heƴii haa abadaa. Non o heɓirani'en rimɗinki ki haa abadaa.</verse><verse id="13">Ƴiiƴam be'i e ƴiiƴam ga'i e tooka wiige nge ɗum wuli, e ɗum meccanaɗum yimɓe ɓe diina holli ɓe laaɓaa, e ɗum itta ciya laɓki maɓɓe ɗum wartiraɓe laɓɓe nder diina.</verse><verse id="14">Hakko ƴiiƴam Almasiihu ɗam waɗay ko ɓuri non. Barka Ruuhu Allah gonɗum haa abadaa, o hokkii hoore maako o wartii cakkiri ndi walaa goɗɗum ko haanaa. Ƴiiƴam maako boo laaɓinay ɓerɗe meeɗen daga kuuɗe jaarayɗe mayde, ngam kuwanen Allah mo yonki.</verse><verse id="15">Ngam maajum Almasiihu woni ciryiiɗo alkawal kesal hakkunde Allah e yimɓe, ngam ɓen ɗon ɓe Allah noddi keɓa ndonu tabitayɗum ɗum o waɗi alkawal. Mayde maako rimɗinii yimɓe daga hakke ɗum ɓe ngaɗi carel ngel ɗum huutirta alkawal arandewal.</verse><verse id="16">To neɗɗo waɗii alkawal hokkuki goɗɗo ndonu, doole ɗum tabbitina mayde gaɗuɗo alkawal ngal.</verse><verse id="17">Ngam alkawal ndonu tabbitataa sey to gaɗuɗongal maayii; to e mo foofa, ngal huwataa.</verse><verse id="18">Kanjum waɗi koo alkawal arandewal ngal fuɗɗaayi huwuki sey e ƴiiƴam.</verse><verse id="19">Nde Muusa wa'ajinani yimɓe fuu ko Allah wi'i ɗum waɗa gonɗum nder Attawra, o hoccii ƴiiƴam ga'i e be'i, e ndiyam, nden o hocci haako lekki bi'eteeki hisop e leeɓe mbaala boɗeeje, o suuwiɗum nder maajam, o misiɗam dow deftere Attawra e dow fuu yimɓe.</verse><verse id="20">O wi'i, “Ɗa'am woni ƴiiƴam tabbitinɗam alkawal ngal Allah wi'i'on tokkon.”</verse><verse id="21">Non maa o misi ƴiiƴam ɗam dow Lukuru ɗum e dow fuu kuutirteeɗum nder mawninki Allah.</verse><verse id="22">Goonga, Attawra wi'ii haade koo ɗume e laaɓiniree ƴiiƴam, nden to naa' ƴiiƴam rufaa, hakke yaafataake.</verse><verse id="23">Fuu fii ɗum ɗon ɗum nanduɗum e gonɗum ton dow goongajum, doole ɗum laaɓiniree e iri kin ɗon sakkuki. Ammaa fuu fii gonɗum ton dow, doole ɗum laaɓiniree e sakkuki ɓurki kin ton.</verse><verse id="24">Ngam Almasiihu nattaayi nder Wigeere Ɓurnde Senaaki nde neɗɗo waɗi nandunde e wigeere nde goonga gonde dow. Ammaa dow e hoore maajum o natti, jooni ton o woni yeeso Allah ngam meeɗen.</verse><verse id="25">Almasiihu nattaayi dow ngam waɗa ka sakkuki hoore muuɗum koo ndeye no Mawɗo Mawɓe Ardiiɓe Diina nattidata e ƴiiƴam marle nder Wigeere Ɓurnde Senaaki koo ndeye hitaande.</verse><verse id="26">Daa ɗum non, daa Almasiihu yarii torra nde ɗuɗɗum daga carel ngel duuniyaaru tagaa. Ammaa raɗɗum jooni e re'irde duuniyaaru o warii nde go'o tan ngam o itta hakke barka sakkuki hoore maako.</verse><verse id="27">Non no ɗum siryanii neɗɗo maaya nde go'o, gaɗa mayde nden ɗum waɗanaymo kiita,</verse><verse id="28">non maa Almasiihu sakkaama nde go'o ngam o itta hakke yimɓe ɗuɗɓe. O wartoyay gartol ɗiɗaɓol naa' ngam o itta hakke, ammaa ngam o hisna ɓen ɗon keɗiiɓemo.</verse></chapter><chapter id="10"><verse id="1">Attawra ɗum nandinirɗum fuu fii boɗɗum garayɗum yeeso ɗo'o, naa' kanjum woni fii ɗum e hoore maajum. Ngam non sakkuki ki ɗum waɗata koo ndeye hitaande ki wartirtaa ɓen ɗon ɓaddotooɓe Allah keewuɓe.</verse><verse id="2">Daa e ki waawi wartirkiɓe keewuɓe, daa ɓe alaayi sakkanki Allah? Daa mawninooɓe Allah ɓen laaɓinaama daga hakke maɓɓe fuu, daa ɓerɗe maɓɓe ngannataaɓe mbi'aɓe ɓe ngaɗii hakke.</verse><verse id="3">Ammaa nder sakkuki ki'i e woodi ko siftoranta yimɓe hakke maɓɓe koo ndeye hitaande.</verse><verse id="4">Ngam ɗum waɗataako ƴiiƴam ga'i e ƴiiƴam be'i itta hakke.</verse><verse id="5">Kanjum waɗi carel ko Almasiihu natti duuniyaaru o wi'ii Allah:
“Naa' sakkaneeki e hokkeeki dokke ngiɗɗaa,
ammaa a siryanakeyam ɓandu.</verse><verse id="6">Naa' cakkiri guleteendi
e cakkiri ngam ittuki hakke welnantama ɓernde.</verse><verse id="7">Sey mbiimi, ‘Yaa Allah, rammi ɗo'o.
Mi warii ngam mi waɗa ko ngiɗɗaa,
non no ɗum windiraa nder Attawra dow am.’ ”</verse><verse id="8">Arande o wi'ii, “A yiɗaa sakkaneeki e hokkeeki dokke koo e fuu ko ɗum sakkata guleteeɗum, koo ko ɗum sakkata ngam ittuki hakke, a nanataa belɗum maajum.” O wi'ii ɗu'um koo nde Attawra wi'ii ɗum sakkee.</verse><verse id="9">Nden o wi'i, “Rammi ɗo'o, mi warii ngam mi waɗa ko ngiɗɗaa.” Allah ittii sakkuki arandehi ngam o wadda sakkuki ɗiɗaɓi, waato Almasiihu.</verse><verse id="10">Nde Yeesu Almasiihu waɗii ko Allah yiɗi o waɗa, en fuu en laaɓinaama daga hakke barka sakkuki hoore maako nde go'o tan ngam haa abadaa.</verse><verse id="11">Koo moye ardiiɗo diina e huwa kuugal muuɗum koo ndeye nyalnde, e mo sakka sakkuki iri go'o koo ndeye. Sakkuki kin boo ittataa hakke haa abadaa.</verse><verse id="12">Ammaa Almasiihu sakkii hoore muuɗum nde go'o ngam hakke yimɓe. Ki boo heƴii haa abadaa. Gaɗa o waɗii non, o jooɗii to jungo nyaamo ngo Allah.</verse><verse id="13">Daga ngel ton carel e mo heɗoo naa Allah wartirii wanywanyɓe maako to o yowata koyɗe maako.</verse><verse id="14">E sakkuki go'oti kin ɗon, o wartirii ɓen ɗon laaɓinaaɓe daga hakke maɓɓe keewuɓe haa abadaa.</verse><verse id="15">Ruuhu Allah maa e hokka'en ceyda dow maajum. Arande ɗum wi'ii,</verse><verse id="16">“Joomiraawo wi'ii, ‘Raa alkawal ngal ngaadaymi e maɓɓe
nder balɗe garayɗe:
mi waɗay dookaaji am nder ɓerɗe maɓɓe,
mi windaɗi nder nyumooji maɓɓe.’ ”</verse><verse id="17">Nden o ɓeydi wiiki, “Mi fuɗɗitataa mi siftora hakke maɓɓe e kuuɗe maɓɓe kalluɗe.”</verse><verse id="18">Nden to ɗu'um yaafaama, walaa wokki sakkuki kadin ngam ittuki hakke.</verse><verse id="19">Ngam non, bandiraaɓe am, en ngoodi sembe ɓernde nattuki Wigeere Ɓurnde Senaaki barka ƴiiƴam Yeesu.</verse><verse id="20">O maɓɓitanii'en laawol kesol, jaarayngol kisndam nattirteengol gaɗa wudere cendunde Suudu Joomiraawo, waato nattirteengol ɓandu maako.</verse><verse id="21">En ngoodi ardiiɗo diina mawɗo paamanoowo wuro Allah.</verse><verse id="22">Ngam non en njahu haade Allah e ɓernde go'o, e hoolaare tabbutunde, e ɓerɗe meeɗen laaɓinaaɗe daga nyumo kallungo, e ɓalli lootiraaɗi ndiyam laɓɗam.</verse><verse id="23">Kammunde nde mbi'eten en ngoodi, en njogande boɗɗum, ngam on ɗon gaɗuɗo alkawal o hebbinayngal.</verse><verse id="24">En ngaɗu hakkiilo meeɗen dow no mballindirten ngam kollen yidde e waɗuki kuuɗe boɗɗe.</verse><verse id="25">To' en alu hawrutuki no woɓɓe mboowi waɗuki. Ammaa en cembiɗindir, en ɓeydu waɗuki non nde on andi nyalnde nde Yeesu wartoyta e ɓaddoyoo.</verse><verse id="26">To en ngaɗii ka waɗuki hakke e yidde ɓernde meeɗen gaɗa en andi goonga, walaa wokki sakkuki ittayki hakke meeɗen.</verse><verse id="27">Ammaa ko horii woni keɗooɗen kiita Allah nder kulol, kiita garayka e hiite kallunge kalkaynge ɓen ɗon nganyuɓe Allah.</verse><verse id="28">Koo moye gewuɗo Dooka Muusa, o waraama yurmeende walaa dow ceyda yimɓe ɗiɗo koo tato tabbitinɓe ko o waɗi.</verse><verse id="29">To neɗɗo wanyii Ɓiɗɗo Allah, kadin o wartirii ƴiiƴam alkawal Allah laaɓinɗanmo daga hakke walaa ko nafi, ɗonmaa o huɗi Ruuhu Allah kollayɗum yidde, iri ɗume bone kalluɗum haani o yara? O yaray bone kalluɗum ɓurɗum ɗum gewoowo dooka yarata.</verse><verse id="30">Ngam en andi on ɗon biiɗo, “Waataaki ɗum ki am, mi waatanay koo moye ko waɗi.” Ɗonmaa o wi'ii, “Joomiraawo waɗanay yimɓe muuɗum kiita.”</verse><verse id="31">Ɗum fii kulniiɗum neɗɗo natta jungo Allah mo yonki.</verse><verse id="32">Ammaa ciftoree balɗe arandeeje ɗe ɗum famtini'on dow Almasiihu. On munyii nder yarki torra kalluka.</verse><verse id="33">Bannye e ɗum semtina'on yeeso yimɓe, e ɗum huɗa'on, bannye ɗum torra'on, nden bannye on mballa jarooɓe torra iri ka mooɗon.</verse><verse id="34">On njurminanii curaaɓe, nden nde ɗum teetani'on ko ngooduɗon, on njaɓii ko ɗum waɗani'on e welwelo. Ngam on andi on ngoodi goɗɗum ɓurɗum wooɗuki tabitayɗum haa abadaa.</verse><verse id="35">Ngam non to' on paɗɗu sembe ɓerɗe mooɗon. Ɗum waddanay'on mbarjaari mawndi.</verse><verse id="36">E haani munyon ngam ngaɗon ko Allah yiɗi, keɓon ko o waɗi alkawal.</verse><verse id="37">Ngam aayaare wi'ii,
“Naa' ko neeɓi,
on ɗon garayɗo waray;
o wonnataa carel.</verse><verse id="38">Neɗɗo am aadiliijo o jooɗoto laawol hoolaakiyam;
ammaa to o yaatirii gaɗa,
mi nanataa belɗum maako.”</verse><verse id="39">Ammaa enen naa' en nder yaatirɓe gaɗa kalki. Enen en nder kooliiɓe Allah kisi.</verse></chapter><chapter id="11"><verse id="1">Too, hoolaare woni tabbitinki heɓuki ko ngaɗɗen kammunde heɓuki, kayre tabbitinanta'en fii ɗum en ngi'ataa.</verse><verse id="2">Ngam yimɓe arande'en koolake Allah waɗi o jaɓiɓe.</verse><verse id="3">Ngam en koolii Allah waɗi paamuɗen o tagirii duuniyaaru wolde maako, ngam ko yi'etee wurtinaama daga nder ko yi'ataake.</verse><verse id="4">Ngam Habiila e hoolii Allah waɗi sakkanimo cakkiri ɓurndi ndi Kayinu. Ngam e mo hoolii Allah waɗi Allah jaɓimo o aadiliijo nde jaɓi dokke maako. Kadimaa hoolaare nden waɗi kuugal maako haa hande e metana'en koo nde o maayi.</verse><verse id="5">Ngam Enok e hoolii Allah waɗi o hoccaa yaaki dow ngam to' o maaya. Walaa giiɗomo kadin, ngam Allah hocciimo yaaki dow. Nden aayaare wi'ii, ko o hoccee yaaki dow, o welnanii Allah ɓernde.</verse><verse id="6">To naa' neɗɗo hoolii Allah waawataa welnankimo ɓernde, ngam koo moye garayɗo to Allah doole jaɓa Allah e ɗon, nden e mo waatana ɗaɓɓitooɓemo.</verse><verse id="7">Ngam Nuhu e hoolii Allah waɗi o jaɓi wagginol Allah dow ko waroyta yeeso ɗum yi'aaka e carel ngel. O waɗii ko Allah wi'i o waɗi komiwal ngam o hisna wuro maako. Non o holli yimɓe duuniyaaru ngaɗii ko wooɗaa, o boo wartii aadiliijo laawol hoolaaki Allah.</verse><verse id="8">Ngam Ibraahim e hoolii Allah waɗi o jaɓi nde Allah wi'imo o yaha leydi ndi waɗi alkawal hokkukimo. Ibraahim ali leydi muuɗum koo nde andaa to yahata.</verse><verse id="9">Ngam e mo hoolii Allah waɗi o jooɗii bo koɗo e leydi ndi o waɗanaa alkawal. O jooɗii nder lukuru. Non maa Iciyaaku e Yaakubu ngaɗii donuduɓe alkawal ngal e maako.</verse><verse id="10">Ibraahim waɗii non ngam o haaɓii o yi'a gariiri tabitayndi ndi Allah siryii, mahi.</verse><verse id="11">Ngam Ibraahim e hoolii Allah waɗi o heɓi ɓiɗɗo, koo nde o nawyi. Saaratu debbo maako boo danyataa. O heɓii ɓiɗɗo on ngam o hoolake Allah hebbinay alkawal muuɗum.</verse><verse id="12">Ngam non, daga o'o neɗɗo go'oto nayeejo ɓadiiɗo maaya, ɗum heɓii ɓiɓɓe ɓiɓɓeeji ɗuɗɓe bo koode dow, bo njaareendi daande maayo ndi limataako.</verse><verse id="13">Yimɓe ɓe'e fuu maayii e koolii Allah. Ɓe keɓaayi alkawal ngal, ammaa ɓe kaynakengal ɓe nanii belɗum maagal. Ɓe mbi'ii e njayri ɓe hoɓɓe ɓe garɓe nder duuniyaaru ndu'u.</verse><verse id="14">Fuu biiɓe non, ɓe kollii e ɓe ɗaɓɓita leydi ndi ko'e maɓɓe.</verse><verse id="15">Daa ɗum wi'a ɓe ngaɗii ka nyumuki dow leydi ndi ɓe aloyi, daa ɓe keɓii laawol so''aaki.</verse><verse id="16">Ammaa ɓe ngaɗii ɓerɗe maɓɓe dow leydi ɓurndi wooɗuki, waato ndi ton dow. Ngam non, naa' ɗum cemtiniiɗum to Allah ɗum noddamo Allah maɓɓe, ngam o siryanakeɓe gariiri.</verse><verse id="17">Ngam Ibraahim e hoolii Allah waɗi o siryii sakkanki Allah ɓiɗɗo maako Iciyaaku nde Allah foondimo. Kanko gaɗanaaɗo alkawal e mo haade sakkuki ɓiɗɗo maako bajjo,</verse><verse id="18">koo nde Allah wi'iinomo, “Barka Iciyaaku keɓataa ɓiɓɓe ɓiɓɓeeji ɓe ngaɗanmaami alkawal.”</verse><verse id="19">Ibraahim tabbitinii Allah waaway umminki mayɗo. Boo ɗum waaway ɗum wi'a, ɗum hokkitii Ibraahim Iciyaaku daga mayde.</verse><verse id="20">Ngam Iciyaaku e hoolii Allah waɗi o barkiɗini Yaakubu e Isaw ngam yeeso.</verse><verse id="21">Ngam Yaakubu e hoolii Allah waɗi nde o ɓadii mayde, o barkiɗini ɓiɓɓe Isufu go'oto‑go'oto. O ɓaggi sawru ndu o yahirta, o mawnini Allah.</verse><verse id="22">Ngam Isufu e hoolii Allah waɗi nde o ɓadii mayde, o meti dow wurtaaki yimɓe Israa'iila daga leydi Masar, o wi'iɓe no ɓe ngaadata e ƴi'e maako.</verse><verse id="23">Ngam danyooɓe Muusa e koolii Allah waɗi ɓe cuuɗimo lebbi tati gaɗa o danyaama, ngam ɓe ngi'ii o ɓiɗɗo boɗɗo, ɓe kulaayi wanyuki ko laamiiɗo wi'i ɗum waɗa.</verse><verse id="24">Ngam Muusa e hoolii Allah waɗi nde o mawni o wanyi o noddiree ɓiɗɗo ɓii Fir'awna debbo.</verse><verse id="25">O suɓii o yarda torra e yimɓe Allah dow o nana belɗum hakke ngam carel seɗɗa.</verse><verse id="26">O yi'ii semtineeki ngam Almasiihu ɗum risku ɓurɗum jawdi leydi Masar, ngam hakkiilo maako e dow mbarjaari ndi o heɓata yeeso.</verse><verse id="27">Ngam Muusa e hoolii Allah waɗi o ali leydi Masar, o hulaayi monnere laamiiɗo leydi ndin. O wanyi o so''o ngam o yi'ii Allah mo yi'ataake.</verse><verse id="28">Ngam e mo hoolii Allah waɗi o fuɗɗi Humto Sakkinki. O wi'i Israa'iilanko'en misana dammuɗe maɓɓe ƴiiƴam, ngam to' Malaa'ikaajo Mayde wara fuu worɓe afo'en maɓɓe.</verse><verse id="29">Ngam Israa'iilanko'en e koolii Allah waɗi ɓe mbaawi huuluki Maayo Woɗewo bo dow leydi njorndi. Ammaa nde Masaranko'en kuulay, ndiyam nyaamiɓe.</verse></chapter><chapter id="12"><verse id="1">Ngam maajum, nde e woodi yimɓe ɗuɗɓe kolluɓe no ɓe koolorii Allah, en cendir e koo ɗume kaɗayɗum'en waɗuki ko haani ngaɗen e hakke kaɓɓuɗum'en. En ngaɗu ko mbaaweten waɗuki njottinen ko Allah wi'i ngaɗen.</verse><verse id="2">En ngaɗu hakkiilo meeɗen dow Yeesu, maɓɓitanɗo'en laawol hoolaaki Allah ballayɗo'en hoolaare meeɗen warta kewnde. Ngam welwelo ngo o heɓata yeeso, o munyii nder torra nde o waraa dow gaafaangal, o wannaayi e cemtuɗum wareeki dow gaafaangal, nden jooni e mo ton jooɗii to nyaamo jooɗorgal laamu Allah.</verse><verse id="3">Nyumee dow no o munyiri nde gaɗooɓe hakke nganyimo. Non wallay'on to' ngewron itton kammunde.</verse><verse id="4">On kaɓda e hakke, ammaa on njottaaki to hewti ɗum wara'on.</verse><verse id="5">On ngejjitii boliiɗe cembiɗinayɗe'on ɗe Allah metani'on kolluɗe on ɓiɓɓe maako? O wi'ii,
“Ɓiɗɗo am, to Joomiraawo eltiima, taa' wartirɗum meere.
To o haɓaniima boo, taa' yewru.</verse><verse id="6">Ngam mo Joomiraawo yiɗi, kanko o eltata,
nden e mo haɓana koo moye mo o jaɓi o ɓiɗɗo maako.”</verse><verse id="7">Munyee nder torra ka njaroton ngam ɗum eltuki'on. Non hollii Allah e jogii'on bo ɓiɓɓe maako. Moye ɓiɗɗo woni mo nyaako muuɗum eltataa?</verse><verse id="8">Koo moye ɓiɗɗo ɗum eltaymo. To boo on eltaaka, non hollii naa' on ɓiɓɓe, on jaalu'en.</verse><verse id="9">Kadimaa en ngoodi danyooɓe eltayɓe'en nden en kokkaɓe mangu. En ɓuray non jaɓuki eltuki ki Nyaako meeɗen Mo Dow waɗani'en, nden keɓen yonki ki re'ataa!</verse><verse id="10">Danyooɓe meeɗen e elta'en ngarten no ɓe ngiɗi ngam carel seɗɗa. Ammaa Allah e elta'en ngam ɓeydaari meeɗen, ngam ngarten ceniiɓe bo maako.</verse><verse id="11">Carel ngel ɗum eltata neɗɗo, ɗum welaa, sey nawɗum. Ammaa gaɗa ɗon, ɗum wadday aadilaaku e jam nder jonde eltaaɗo'on.</verse><verse id="12">Ngam maajum cembiɗinee juuɗe mooɗon tampuɗe, e koppi mooɗon taggiiɗi.</verse><verse id="13">Mo''inanee koyɗe mooɗon ɗate portiiɗe, ngam to' koyɗe mooɗon taggiiɗe ngarta naa' ko nafi, ammaa ɗe koya.</verse><verse id="14">Ngaɗee ko mbaawoton waɗuki njooɗodooɗon jam e koo moye ngarton ceniiɓe, ngam to naa' e jonde ceniinde walaa gi'ayɗo Joomiraawo.</verse><verse id="15">Paamanee ko'e mooɗon to' ndullon heɓuki barka Allah, ngam to' wongol ɗaɗol kaaɗungol mawna fooɗa caɗɗum wonna yimɓe ɗuɗɓe.</verse><verse id="16">To' goɗɗo warta gaɗoowo njeenu koo mo walaa kulol Allah bo Isaw cooruɗo mangu muuɗum ɗum afo ngam heɓa nyaama nde go'o tan.</verse><verse id="17">On andi gaɗa ɗon, nde o ɗaɓɓiti nyaako maako barkiɗinamo, ɗum wanyiimo. O heɓaayi wayluki ko o waɗunoo, koo nde o ɗaɓɓitii haa e gonɗi.</verse><verse id="18">On ngaraayi to wigeere bo Hocceere Sinay nde ɗum waawata meemuki goodunde hiite nyaamooye, e nduula ɓalewa, e hendu cembindu,</verse><verse id="19">e iido duudaandu, e hononde. Nde Israa'iilanko'en nani hononde nden, ɓe torii to' ɗum fuɗɗita ɗum metanaɓe,</verse><verse id="20">ngam ɓe ngannii dow ko hononde nden wi'iɓe, “Koo mardi meemi hocceere nden, doole ndi wardee e kaaƴe.”</verse><verse id="21">Muusa hulii e ko yi'i haa wi'i, “E mi hula haa e mi diwna.”</verse><verse id="22">Ammaa on ngarii Hocceere Sihiyoona, gariiri Allah mo yonki, waato Urucaliima ndi dow, e to malaa'ika'en ɓe limataako hawrutuɓe nder welwelo.</verse><verse id="23">On ngarii to kawtal afo'en Allah, ɓe ɗum windi inɗe maɓɓe nder wuro maako ton dow. On ngarii to Allah, gaɗanoowo fuu yimɓe kiita, to yonkiiji aadili'en gartiraaɓe keewuɓe.</verse><verse id="24">On ngarii to Yeesu, ciryiiɗo alkawal kesal hakkunde yimɓe e Allah. On ngarii to ƴiiƴam misaaɗam metuɗam wolde ɓurnde wooɗuki dow ko ƴiiƴam Habiila wi'i.</verse><verse id="25">Paamee, to' nganyon on ɗon metuɗo. Yimɓe ganyuɓe nana ko wagginɗoɓe nder duuniyaaru wi'iɓe ɓe ndaɗaayi. Too, no waɗata enen ndaɗen, to en nganyii on ɗon bagginɗo'en daga dow?</verse></chapter><chapter id="13"/></book><book id="59" name="Yaakubu" shortname="jas"><chapter id="NaN"/><chapter id="1"><verse id="1">Min, Yaakubu, windi ɗerewol ngo'ol. Mi maccuɗo Allah e Joomiraawo meeɗen Yeesu Almasiihu. E mi howna'on, onon tokkuɓe Yeesu cankitiiɓe nder duuniyaaru.</verse><verse id="2">Bandiraaɓe am, to torraaji feere‑feere ngaranii'on, njaɓeeɗi e welwelo,</verse><verse id="3">ngam on andi to hoolaare mooɗon foondaama, nde waɗay ɓeydon munyal.</verse><verse id="4">Doole ekkitooɗon munyal nder koo ɗume, ngam ngarton keewuɓe, ɓe ndullaayi goɗɗum.</verse><verse id="5">To goɗɗo nder mooɗon dullii faamu, sey o toroo Allah kokkoowo koo moye ɓernde go'o metitataako, o hokkaymo.</verse><verse id="6">Ammaa to o toroto Allah, o toroo nder hoolaare. To' o waɗa ɓerɗe ɗiɗi, ngam gaɗoowo ɓerɗe ɗiɗi e nandi e geelooɗi ndiyam ɗi hendu yiilata to ndu yiɗiri fuu.</verse><verse id="7">Iri maako to' o kammoo o heɓay goɗɗum to Joomiraawo.</verse><verse id="8">Ɓernde maako sendake ɗiɗi, o darnataa ɓernde maako nder ko o waɗata fuu.</verse><verse id="9">Tokkuɗo Yeesu mo walanaa nana belɗum, ngam yeeso Allah o mawɗo.</verse><verse id="10">Ammaa tokkuɗo Yeesu diskuɗo nana belɗum to Allah lestinii hoore maako. Ngam diskuɗo e nandi e piindi geene ndi neeɓataa.</verse><verse id="11">To naange wurtoyake gulɗum magge fiyii geene ɗen, ɗe ɗaylay, piindi maaje saama, wooɗuki maaje fuu lalla. Non diskuɗo re'irta carel ngel fiidata e kuugal muuɗum.</verse><verse id="12">O barkiɗinaaɗo fuu munyuɗo nder torra, ngam to o heɓii jaalorgal dow torra kan, Allah hokkaymo giifol ngol o waɗani yiɗuɓemo alkawal, waato yonki ki re'ataa.</verse><verse id="13">To neɗɗo foondaama, to' o wi'a, “Allah foondiyam.” Ngam Allah foondirtaake halleende, kadimaa boo Allah foondataa koo moye.</verse><verse id="14">Ammaa e ɗum foonda neɗɗo to suuno maako hoccii hakkiilo maako.</verse><verse id="15">Nden to suuno ngon waɗii reedu, ngo rimay hakke. To hakke mawnii boo, ɗum fooɗay mayde.</verse><verse id="16">Bandiraaɓe am ɓe ngiɗumi, to' on njaɓu ɗum majjina'on.</verse><verse id="17">Koo ngale dokkal bongal e koo ɗume caahu jamum fuu daga to Allah Nyaako Mo Dow ɗum ƴiwoyta, taguɗo naange e lewru e koode. Kanko o waylitataako, o nandaa e ɗowdi goosotoondi.</verse><verse id="18">Ɗum cuɓol maako o hokki'en yonki kesum barka wolde goonga, ngam ngarten bo ko arti ɓenduki nder ko o tagi.</verse><verse id="19">Onon bandiraaɓe am ɓe ngiɗumi, andee ɗu'um: koo moye yaawa nanuki, ammaa to' yaawa metuki, to' yaawa monnuki.</verse><verse id="20">Ngam monnere neɗɗo waddataa jonde aadilaaku nde Allah yiɗi.</verse><verse id="21">Ngam maajum, kubinee fuu kuuɗe ɗe mbooɗaa e kuuɗe kalluɗe. Lestinee ko'e mooɗon, njaɓon Wolde Allah nde o aawi nder ɓerɗe mooɗon, baawaynde hisnuki'on.</verse><verse id="22">To' on majjin ko'e mooɗon. Ngaɗee ko Wolde Allah wi'i, to' on ngartu nanooɓende tan.</verse><verse id="23">Ngam fuu nanɗo Wolde Allah waɗaayi ko nde wi'i e nandi e neɗɗo daaruɗo yeeso muuɗum nder daaroggal,</verse><verse id="24">yi'i no wa'i, dilli, ɗon e ɗon yejjiti no wa'i.</verse><verse id="25">Ammaa gaɗɗo hakkiilo muuɗum fuu dow dooka kewɗum rimɗinayɗum yimɓe, e mo waɗi ka waɗuki hakkiilo dow maajum, naa' nanoowoɗum tan e yejjita, ammaa e mo waɗa ko ɗum wi'i, o heɓay barka nder waɗukiɗum.</verse><verse id="26">Neɗɗo fuu kammiiɗo o tokkuɗo diina no haani, ammaa o suraayi ɗemngal maako, o majjinii hoore maako, diina maako wartii meere.</verse></chapter><chapter id="2"><verse id="1">Bandiraaɓe am, nde on koolii Joomiraawo meeɗen Yeesu Almasiihu, Joomu Mangu, to' on kollu feerootirol hakkunde mooɗon.</verse><verse id="2">Misaalu, goɗɗo gooduɗo jabbaare jiinaari warii kawtal mooɗon e mo ɓornii kolte ɗe ceede, nden goɗɗo mo walanaa mo kolte ceekuɗe kanum maa warii nder kawtal ngal.</verse><verse id="3">To on kokkii on ɗon gooduɗo risku mangu on mbi'iimo, “Raa jooɗorgal bongal, jooɗa,” mo walanaa on boo mbiiɗonmo, “Dara ɗaa'e,” koo boo, “Jooɗa e leydi,”</verse><verse id="4">on kollii feerootirol hakkunde mooɗon won ɗon, on cuɓana ko'e mooɗon ko ngaɗoton nder nyumo kallungo.</verse><verse id="5">Bandiraaɓe am ɓe ngiɗumi, nanee ko mbi'aymi. Naa' Allah suɓii ɓe ngalanaa nder duuniyaaru ndu'u ɓe ngarta kooliiɓe Yeesu ɓe ndona barka gonɗum nder laamu Allah ɗum o waɗani yiɗuɓemo alkawal?</verse><verse id="6">Ammaa on ngartira ɓe ngalanaa naa' ɗum goɗɗum. Naa' gooduɓe risku torrata'on? Naa' ɗum kamɓe njaarata'on yeeso laamu?</verse><verse id="7">Naa' ɗum kamɓe kuɗata inde nden ɗon mawnde nde Joomiraawo mooɗon?</verse><verse id="8">On ngaɗii ko wooɗi to on tokkii dooka ɗum Laamu Allah bindaaɗum nder aayaare biinde, “Yiɗu bandiraawo maaɗa no ngiɗirɗaa hoore maaɗa.”</verse><verse id="9">Ammaa to on kolla feerootirol hakkunde mooɗon, on ngaɗii hakke. Kiita nangii'on, ngam on gewooɓe dooka.</verse><verse id="10">Ngam fuu tokkuɗo dookaaji ɗi fuu, ammaa o yewi go'o, too, o yewiiɗi ɗi fuu.</verse><verse id="11">Ngam on ɗon biiɗo, “Taa' waɗu njeenu,” kanko wi'i, “Taa' waɗu warhoore.” Taa waɗaayi njeenu, ammaa a waɗii warhoore, too, a wartii gewoowo dooka Allah won ɗon.</verse><verse id="12">Alee meto mooɗon e kuuɗe mooɗon warta bo ɗum yimɓe ɓe ɗum waɗanta kiita dow dooka rimɗinoojum.</verse><verse id="13">Ngam e nyalnde kiita, Allah yurminantaa mo walaa yurmeende. Ammaa yurmeende e heɓa jaalorgal dow kiita.</verse><verse id="14">Onon bandiraaɓe am, ko ɗum nafi to neɗɗo wi'ii e hoolii Yeesu, ammaa kuuɗe maako kollaayi hoolaare nden? Nden ɗon hoolaare maako nde waaway hisnukimo?</verse><verse id="15">Misaalu, to goɗɗo tokkuɗo Yeesu gorko koo debbo mo walaa ko ɓornotoo koo ko nyaamata,</verse><verse id="16">goɗɗo mooɗon wi'iimo, “Jippa jam! Allah hokkumaa ko ɓornotoɗaa e ko nyaamataa,” ammaa o hokkaayimo kolte koo nyamndu, ɗume ɗum nafi?</verse><verse id="17">Non maa hoolaare, to nde walaa kuuɗe kollayɗende, nde wartii waatunde.</verse><verse id="18">Ammaa goɗɗo wi'ay, “An a woodi hoolaare, min e mi woodi kuuɗe.” Too, hollam hoolaare maaɗa nde walaa kuuɗe. Min boo, mi hollete hoolaare am nder kuuɗe am.</verse></chapter><chapter id="3"><verse id="1">Onon bandiraaɓe am, to' ɗuɗɓe mooɗon ngarta ekkitinooɓe, ngam on andi minon ekkitinooɓe ɗum ɓuray waɗankimin kiita kalluka.</verse><verse id="2">Ngam en fuu en parka naa' seɗɗa. To boo goɗɗo farkataa nder koo ɗume ko o wi'ata, too, kanko o kewɗo, e mo waawa o sura hoore maako.</verse><verse id="3">Raa misaalu. To en ngaɗanii puccu njamndi gaɗeteendi e honduko maagu ngam ngu waɗa ko ngiɗɗen, en mbaaway ngaylitenngu fuu to ngiɗɗen.</verse><verse id="4">Ndaaree komiije ndiyam maa ngi'on. Koo nde ɗe mawɗe, hendu cembindu fooɗataɗe, e jamngel pamarel pooɗoowo komiwal ngal fooɗirtangal faada e maagal fuu to yiɗi.</verse><verse id="5">Non maa, ɗemngal ɗum goɗɗum pamarum nder ɓandu, ammaa e ngal mantitoo dow fii mawɗum. Ndaaree ngi'on no doccel hiite wulirta ladde mawnde.</verse><verse id="6">Ɗemngal ɗum hiite, e ngal heewi halleende, e ngal wonna koo ɗume neɗɗo. E ngal nanginana fuu jonde neɗɗo hiite ƴiwoynge daga wuro hiite.</verse><verse id="7">Neɗɗo e waawa elta koo iri ndiye mardi, e colli, e marle dasotooɗe, e koo ɗume gonɗum nder ndiyam. Yimɓe njaadake eltiiɗe.</verse><verse id="8">Ammaa walaa baawayɗo eltuki koo suruki ɗemngal. Ɗemngal ɗum fii kalluɗum, e ngal heewi tooke barooje.</verse><verse id="9">E maagal mantirten Joomiraawo Nyaako meeɗen Mo Dow, nden e maagal kuɗirten yimɓe ɓe ɗum tagi nder nandi Allah.</verse><verse id="10">Mantuki e huɗuki e wurtoyoo daga honduko go'o. Onon bandiraaɓe am, non haanaa.</verse><verse id="11">Ndiyam mbelɗam e ndiyam kaɗɗam waaway ɓula wigeere go'o?</verse><verse id="12">Bandiraaɓe am, ibbi waaway rima ɓikkoy jaytun? Koo inabohi waaway rima ɓikkoy ibbe? Non maa ɗum waɗataako wigeere to ndiyam gooduɗam lamɗam ɓulata wurtina ndiyam mbelɗam.</verse><verse id="13">Moye woodi andal e faamu nder mooɗon? Sey o hollaɗum nder waɗuki jonde wooɗunde e kuuɗe boɗɗe nder lesnuki hoore e faamu.</verse><verse id="14">Ammaa to on ngoodi lawliiru kallundu e yidde hoore nder ɓerɗe mooɗon, to' on mantito dow maajum koo nganyon goonga.</verse><verse id="15">Iri nga'al andal naa' daga dow ngal ƴiwoyi, ɗum ngal duuniyaaru. Nden naa' daga to Ruuhu Allah ngal ƴiwoyi, to Ceyɗan ngal ƴiwoyi.</verse><verse id="16">Ngam fuu to lawliiru e yidde hoore woni, ɗon ciya jonde jam e koo iri ndeye halleende waɗetee.</verse><verse id="17">Ammaa andal ƴiwoyngal daga dow, arande ngal lamngal, nden ngal waddataa wannaare, e ngal wadda hakkiilo, ngal walaa mangu hoore, e ngal heewi yurmeende e kuuɗe boɗɗe. Ngal hollataa feerootirol, ngal walaa ciya goonga.</verse></chapter><chapter id="4"><verse id="1">Ko waddata hawre e yeddootirki hakkunde mooɗon? Naa' suunooji konidooji e ɓerɗe mooɗon waddataɗum?</verse><verse id="2">On ngiɗii goɗɗum, on keɓataaɗum, ngam non on ngaɗa warhoore. On ngoodi suuno fii ɗum on jeyaayi, ammaa on keɓataaɗum. Kanjum waɗi on kaɓa on ngeddootira. On ngalanaa ngam on toraaki Allah.</verse><verse id="3">On toroo on keɓataa ngam on tororoo nyumooji kalluɗi, on ngiɗi majjinon ko keɓɗon dow nanki belɗum ɓalli mooɗon.</verse><verse id="4">On nyaamooɓe amaana! On andaa waaduki higaaku e duuniyaaru ɗum wanyuki Allah? Ngam non, fuu cuɓuɗo waada higaaku e duuniyaaru, o wartirii hoore maako ganyo Allah.</verse><verse id="5">Koo on kammii e meere aayaare wi'i, “Allah e woodi lawliiru dow yonki ki o waɗi nder meeɗen?”</verse><verse id="6">Ammaa Allah e ɓeyda walluki'en. Kanjum waɗi aayaare wi'i, “Allah wanyii gooduɓe mangu hoore, ammaa e mo walla lesnuɓe ko'e.”</verse><verse id="7">Ngam non, lesnee ko'e mooɗon ngaɗon ko Allah wi'i. Nganyee kuuɗe Ceyɗan, kanko boo o doggay'on.</verse><verse id="8">Ɓaddoyee haade Allah, kanko maa o ɓaddoto haade mooɗon. Onon gaɗooɓe hakke, mo''inee jonde mooɗon. Laaɓinee ɓerɗe mooɗon, onon gooduɓe ɓerɗe ɗiɗi.</verse><verse id="9">Ngannee, ngullee, mboyee. Ngaylitee jaleeɗe mooɗon ngarta bojji, nanuki belɗum mooɗon warta ciya nanki belɗum.</verse><verse id="10">Lestinee ko'e mooɗon yeeso Joomiraawo, kanko boo o mawninay'on.</verse><verse id="11">Bandiraaɓe, to' on metindir haalaaji kalluɗi. Ngam fuu metuɗo haala kalluka dow bandiraawo muuɗum, koo yowanimo ko wooɗaa, metii haala kalluka dow dooka Allah won ɗon, yowaniiɗum ko wooɗaa. Ammaa taa yowanii dooka Allah ko wooɗaa, a wartii mo tokkataaka jowanoowoka ko wooɗaa.</verse><verse id="12">Allah tan woni kokkoowo dooka e gaɗoowo kiita. Kanko tan woni baawayɗo hisnuki e halkuki. Ammaa an a moye nde njowantaa bandiraawo maaɗa ko wooɗaa?</verse><verse id="13">Naneeyam onon wi'ooɓe, “Hande koo jaango min njahay ndi'i gariiri koo ndin ton, min ngaɗa ndungu go'o ton min ngaɗa luumo min keɓa ceede.”</verse><verse id="14">Raa boo on andaa ko wangata jaango. No yonki mooɗon wa'i? Yonki mooɗon e nandi e curka wangooha ngam carel seɗɗa, gaɗa ɗon ka majjita.</verse><verse id="15">Sey ni mbi'on, “To Joomiraawo jaɓii yaarii yonki, min ngaɗay ɗu'um e ɗum ɗaa'e.”</verse><verse id="16">Ammaa raɗɗum jooni nder mawninki ko'e mooɗon on mantitoo. Fuu iri kin ɗon mantitaaki ki kalluki.</verse><verse id="17">Ngam non fuu anduɗo ko haani waɗa, ammaa o waɗaayiɗum, o waɗii hakke.</verse></chapter><chapter id="5"/></book><book id="60" name="1 Biiturus" shortname="1pe"><chapter id="NaN"/><chapter id="1"><verse id="1">Min Biiturus lilaaɗo Yeesu Almasiihu windi ɗerewol ngo'ol.
Mi windanngol yimɓe ɓe Allah suɓi, cankitiiɓe, gaɗooɓe jonde koɗaaku e leydi Fantus, e leydi Galaatiya, e leydi Kafadookiya, e leydi Aasiya, e leydi Bitiiniya.</verse><verse id="2">Allah Nyaako Mo Dow suɓii'on nder yidde maako. Ruuhu maako wartirii'on ceniiɓe, ngam tokkon ko Yeesu Almasiihu wi'i, laaɓon barka ƴiiƴam maako.
Allah ɓeyda barkiɗinki'on, ɓeyda hokkuki'on jam.</verse><verse id="3">Yettoore tabbita to Allah, Nyaako Joomiraawo meeɗen Yeesu Almasiihu. Ngam yurmeende maako mawnde o hokkii'en yonki kesum barka ummaaki Yeesu daga mayde. Ngam maajum en ngoodi kammunde tabbutunde,</verse><verse id="4">en keɓay ndonu ngu lallataa, ngu wonnataako, nden ngu re'ataa, ngu ɗum resani'on ton dow.</verse><verse id="5">Onon bawɗe Allah e surana'on barka hoolaaki Yeesu, ngam keɓon kisndam ɗam o siryii wanginki nyalnde re'uki duuniyaaru.</verse><verse id="6">Ngam non, nanee belɗum ɗuɗɗum, koo nde jooni ɗum waɗoto on nattay torraaji feere‑feere carel seɗɗa</verse><verse id="7">ngam tabbitinki hoolaare mooɗon. Hoolaare nden nde ɓuri jiinaari. Koo nde jiinaari nyalnde go'o ɗum re'ay, e ɗum foondiree hiite. Non maa ɗum foonday hoolaare mooɗon ɗum tabbitinande ngam keɓon manteeki, e teddineeki, e mawnineeki nyalnde nde Yeesu Almasiihu wartata.</verse><verse id="8">Koo nde on meeɗaayi yiikimo, on ngiɗimo. Koo nde naa' on ngi'amo jooni, on koolakemo, on nana belɗum mawɗum nder ɓerɗe mooɗon ƴaɓɓiiɗum meteeki.</verse><verse id="9">Ngam on koolake Yeesu Almasiihu waɗi on keɓa kisndam.</verse><verse id="10">Annabo'en gaɗuɓe annabaaku dow caahu ɗum keɓoton, waato kisndam, ɓe ngaɗii ka ɗaɓɓutuki laawol kisndam ɗam ɗon naa' seɗɗa.</verse><verse id="11">Ruuhu Allah gonɗum nder ɓerɗe maɓɓe wi'iiɓe no Almasiihu torrortoo, nden gaɗa ɗon o mawninee. Ngam non, ɓe ɗaɓɓitii naa' seɗɗa ngam ɓe anda moye woni Almasiihu, nden ndeye fii ɗu'um waɗata.</verse><verse id="12">Ɗum wi'iiɓe onon ɓe kuwanta naa' ko'e maɓɓe, nde ɓe meti dow fuu fii ɗum ɗon ɗum nanɗon jooni. On naniiɗum daga to ga'ajinanɓe'on Habaru Belɗum barka Ruuhu Allah liloyaaɗum daga dow. Koo malaa'ika'en e ngiɗi faamukiɗum.</verse><verse id="13">Ngam non, ciryee ɓerɗe mooɗon, curee ko'e mooɗon, ngaɗee kammunde mooɗon fuu dow barka ɗum um hokkata'on nyalnde wartoyki Yeesu Almasiihu.</verse><verse id="14">Ngaɗee jonde bo ɓiɓɓe gaɗooɓe ko ɗum wi'iɓe. To' on tokkiran suuno mooɗon ngo ndenno, ngo ngoodunooɗon carel ko on andaa koo ɗume.</verse><verse id="15">Ammaa non no Allah nodduɗo'on o ceniiɗo, onon maa, ngartee ceniiɓe nder ko ngaɗoton fuu.</verse><verse id="16">Ngam aayaare wi'ii, “Ngartee ceniiɓe, ngam min mi ceniiɗo.”</verse><verse id="17">On nodda Allah Nyaako Mo Dow nder do'aare mooɗon. Nde e mo waɗana koo moye kiita dow kuuɗe ɗe waɗi, o hollataa feerootirol, ngaɗee jonde mooɗon nde koɗaaku e duuniyaaru ndu'u nder kulol Allah.</verse><verse id="18">On andi ɗum rimɗinii'on daga ngikkuuji meereeji ɗi ndonuɗon to maama'en mooɗon. Ɗum rimɗiniraayi'on fii re'oojum bo ajurfaari e jiinaari.</verse><verse id="19">Ɗum rimɗinirii'on ƴiiƴam Almasiihu gooduɗam daraja. Kanko woni bo karoori ndi walaa goɗɗum ko haanaa.</verse><verse id="20">Kanko Allah suɓi daga ko ɗum taga duuniyaaru, ammaa ɗum wanginimo ngam mooɗon e balɗe ɗe'e ɗe re'uki duuniyaaru.</verse><verse id="21">Barka maako kooliiɗon Allah, umminɗomo daga mayde, hokkimo mangu. Ngam non, e hoolaare mooɗon e kammunde mooɗon dow Allah ɗum woni.</verse><verse id="22">Tokkuki goonga laaɓinanii'on ɓerɗe on ngiɗindiri yidde nde goonga. Ngam maajum, ngiɗindiree e ɓernde go'o.</verse><verse id="23">Ngaɗee non ngam Allah hokkii'on yonki kesum barka wolde maako goodunde yonki tabbutunde haa abadaa.</verse><verse id="24">No aayaare wi'i,
“Fuu yimɓe bo geene mba'i,
fuu laɓki maɓɓe bo piindi ladde wa'i.
Geene e njoora, piindi e saama,</verse><verse id="25">ammaa Wolde Joomiraawo e nde ɗon haa abadaa.”
Nde'e wolde kayre woni Habaru Belɗum dow Yeesu Almasiihu ɗum um wa'ajinani'on.</verse></chapter><chapter id="2"><verse id="1">Ngam non, alee koo iri ɗume ngikku kalluɗum. Alee fewre, e ngikku munaafukiijo, e lawliiru, e huɗuki woɓɓe koo iri kiye.</verse><verse id="2">No ɓikkoy keccoy ngiɗiri enɗam, onon maa ngiɗiree Wolde Allah non ngam nde waɗa'on cembiɗon nder kisndam ɗam keɓuɗon,</verse><verse id="3">nde on meeɗii nanki belɗum yurmeende Joomiraawo.</verse><verse id="4">Ngaree to maako. Kanko woni hayre goodunde yonki. Yimɓe nganyiimo, ammaa Allah suɓiimo mawniniimo.</verse><verse id="5">Onon boo, bo kaaƴe gooduɗe yonki, alee ɗum huutira'on ɗum maha wuro ceniingo ngam Ruuhu Allah. Onon ngoni kawtal ardiiɓe diina, on kokka Allah cakkiri ndi Ruuhu maako wallata'on kokkon. E mo jaɓandi laawol Yeesu Almasiihu.</verse><verse id="6">Ngam aayaare wi'ii,
“Raɗɗum, mi suɓii hayre ɓurnde koo ndeye darnuki maadi,
mi tiggiinde nde joɗɗina maadi gariiri Sihiyoona;
fuu kooliiɗomo o semtintaake koo seɗɗa.”</verse><verse id="7">Hayre nden ɗon e nde woodi mangu to mooɗon onon kooliiɓe Yeesu. Ammaa to ganyuɓe kooloomo ɓe ngi'ay no,
“Hayre nde mahooɓe nganyi,
kayre woni hayre ɓurnde koo ndeye darnuki maadi.”</verse><verse id="8">Ɗonmaa wonde aayaare wi'ii,
“Ɗum hayre gaɗoore yimɓe feggoo,
gaɗoore yimɓe njana.”
E ɓe peggoo ngam ɓe nganyii waɗuki ko Wolde Allah wi'i. Non ɗum siryaniiɓe.</verse><verse id="9">Ammaa onon ɗum lenyol ngol Allah suɓi, on kawtal ardiiɓe diina kuwanooɓe laamiiɗo mawɗo, yimɓe ceniiɓe, ɓe Allah jeyi. O suɓu'on ngam nga'ajinon habaru kuuɗe maako kayɗiniiɗe. O wurtinoy'on nder nyiwre ngam natton jayngol maako kayɗiniingol.</verse><verse id="10">Ndenno naa' on yimɓe Allah, ammaa jooni on yimɓe maako. Ndenno on keɓaayi yurmeende maako, ammaa jooni on keɓii.</verse><verse id="11">Onon ɓe ngiɗumi, on hoɓɓe nder duuniyaaru ndu'u, onon naa' ɗum ɓe ɗo'o. Ngam non e mi toroo'on, cendiree e suunooji ɓandu giɗɗi halkuki'on.</verse><verse id="12">Kollee ngikku boɗɗum nder yimɓe ɓe andaa Allah, ngam to ɓe mbi'ay on kalluɓe, sey ɓe ngi'a kuuɗe mooɗon ɗe boɗɗe, ɓe mawnina Allah nyalnde wartuki maako.</verse><verse id="13">Koo ɗume laamu laamotooɗum yimɓe, tokkee ko ɗum wi'i, ngam non Joomiraawo yiɗi. Tokkee mawɗo laamiiɓe, ardiiɗo dow koo moye,</verse><verse id="14">haa e gomna'en, ngam laamiiɗo on liliɓe ɓe kokka gaɗooɓe ko wooɗaa bone, ɓe manta gaɗooɓe ko wooɗi.</verse><verse id="15">Ngam Allah e yiɗi ngaɗon ko wooɗi yeeso yimɓe ɓe ngalaa andal, ngam ngaɗon ɓe ala metemeteeji ɗi ngalaa faamu.</verse><verse id="16">Naa' on maccuɓe, on rimɗinaaɓe, ammaa to' on ngartir rimɗinki mooɗon warta laawol waɗuki ko halli, ammaa ngaɗee jonde bo maccuɓe Allah.</verse><verse id="17">Kokkee koo moye mangu, ngiɗee tokkuɓe Yeesu. Kulee Allah, mawninee laamiiɗo.</verse><verse id="18">Onon maccuɓe, ngaɗee ko jeyɓe'on mbi'i'on kokkonɓe mangu koo ndeye. Naa' gooduɓe ngikku boɗɗum tan e ɓe caɗaa ngaɗanton non, haa maa e gooduɓe ɓerɗe kaɓooje.</verse><verse id="19">To neɗɗo munyii nder torra ngam e nyuma dow ko Allah yiɗi, Allah barkiɗinaymo, to e mo yara torra kan naa' ngam waɗuki ko wooɗaa.</verse><verse id="20">To on ngaɗii ko wooɗaa on piyaama on munyii, moye mantata munyal mooɗon? Ammaa to on ngaɗii ko wooɗi on torraama on munyii, Allah barkiɗinay'on.</verse><verse id="21">Dow iri kan ɗon torra Allah noddi'on, ngam Almasiihu maa yarii torra ngam mooɗon. O alanii'on ko tokkoton ngam njooɗorooɗon no o jooɗorii.</verse><verse id="22">O meeɗaayi waɗuki hakke koo seɗɗa, ɗum meeɗaayi nanki fewre wurtake daga honduko maako.</verse></chapter><chapter id="3"><verse id="1">Non maa onon rewɓe teegal, tokkee ko worɓe mooɗon mbi'i. Ngam to e woodi woɓɓe worɓe ɓe tokkaayi Wolde Allah, ɗum gaɗotooɗum ngikku rewɓe maɓɓe waɗa ɓe tokka Allah, naa' sey to ɓe metanaama,</verse><verse id="2">to ɓe ngi'ii ngikku mooɗon boɗɗum nden ɓe ngi'i on ngaɗa ko ɓe mbi'i.</verse><verse id="3">To' mo''itinaaki ki mo''itintooɗon warta ki ɓandu tan, bo morɗi, e ko waɗiraa e jiinaari, e kolte gooduɗe ceede.</verse><verse id="4">Sey ni mo''itinaaki mooɗon warta mo''inki ɓerɗe mooɗon e waɗuki ko lallataa waato lestinki hoore, e suruki hoore. Iri kin ɗon mo''itinaaki ki lallataa; kanki woni ɓurki wooɗuki yeeso Allah.</verse><verse id="5">Ngam ndenno non rewɓe ceniiɓe gaɗuɓe ɓerɗe maɓɓe dow Allah mo''itinorii nde ɓe tokki worɓe maɓɓe.</verse><verse id="6">Misaalu, Saaratu waɗii ko gorko muuɗum Ibraahim wi'i, e mo noddiramo joomu maako. Jooni, onon ngoni ɓiɓɓe Saaratu to on ngaɗii ko wooɗi, on njaɓaayi goɗɗum hulni'on.</verse><verse id="7">Non maa, onon worɓe, njooɗodee e rewɓe mooɗon no haani. Kokkeeɓe mangu ngam kamɓe ɓe ngalaa sembe bo mooɗon, ɗonmaa onon e rewɓe mooɗon on fuu on keɓay caahu Joomiraawo, waato yonki ki re'ataa. Ngaɗee non ngam to' goɗɗum haɗa'on waɗuki do'aare.</verse><verse id="8">Jooni e mi yiɗi yottinki ko mbi'aymi e wiiki, on fuu nyumo mooɗon warta go'o. Njurmindiree, ngiɗindiree no haani tokkuɓe Yeesu ngaɗa, mballindiree, lestinee ko'e mooɗon.</verse><verse id="9">To' on ngaato halleende e halleende, koo huɗuki e huɗuki, ammaa ngaatoree barkiɗinki, ngam Allah noddii'on ngaɗon non ngam o barkiɗina'on.</verse><verse id="10">Aayaare wi'ii,
“Fuu giɗɗo nana belɗum jonde muuɗum,
neeɓa e duuniyaaru,
sey o ala meto kallungo,
o ala fewre.</verse><verse id="11">O ala waɗuki ko halli, o waɗa aadilaaku;
o ɗaɓɓita jam e ɓernde go'o.</verse><verse id="12">Ngam Joomiraawo e faamana gooduɓe aadilaaku,
e mo nana do'aaje maɓɓe,
ammaa e mo wanya kuwooɓe ko halli.”</verse><verse id="13">To on ngaɗa ko mbaawoton waɗuki ngam ngaɗon ko wooɗi, moye hallanta'on?</verse><verse id="14">Ammaa koo to on njarii torra ngam waɗuki ko wooɗi, Allah barkiɗinay'on. Ngam non, to' on kulu torrayɓe'on, to' on ngannu.</verse><verse id="15">Ammaa mawninee Almasiihu nder ɓerɗe mooɗon ngam kanko woni Joomiraawo. Koo ndeye njooɗee on ciryii nootaaki koo moye ƴamuɗo'on dow waɗuki ɓernde ki ngaɗɗon dow Almasiihu. Ngaɗee non nder lesnuki hoore e mawninki.</verse><verse id="16">Koo ndeye ɗum tawra'on e ɓernde lamnde, ngam to ɗum huɗii'on, ɓen ɗon kuɗooɓe ngikku mooɗon boɗɗum ngam on tokkuɓe Yeesu ɓe cemta.</verse><verse id="17">Ngam ɗum ɓurii neɗɗo yara torra ngam waɗuki fii boɗɗum, to ɗum cuɓol Allah, e dow yara torra ngam waɗuki ko halli.</verse><verse id="18">Ngam Almasiihu maayii nde go'o ngam ittuki hakkeeji meeɗen. Kanko o gooduɗo aadilaaku, ammaa o maayii ngam ɓe ngalaa aadilaaku ngam o yaara'en to Allah. Ɗum wariimo, ammaa Ruuhu Allah hokkiimo yonki.</verse><verse id="19">Nder bawɗe Ruuhu ɗum o yahi o wa'ajinani ruuhuuji maɓɓaaɗi.</verse></chapter><chapter id="4"><verse id="1">Nde Almasiihu yarii torra nder ɓandu, onon maa ciryee ɓerɗe mooɗon ngam yarki torra. Ngam fuu jarɗo torra nder ɓandu, alii waɗuki hakke.</verse><verse id="2">Ngam non, nder balɗe mooɗon koriiɗe e duuniyaaru, to' on ɓeydu tokkuki suuno ɓandu, ammaa tokkee ko Allah yiɗi.</verse><verse id="3">Jonde nde ngaɗɗon ndenno iri nde yimɓe ɓe andaa Allah ngiɗi, nde heƴii non. Ndenno on ngaɗi ka halleende, e suunooji kalluɗi, e yareyareeji pooɗooji jonde meere, e mawninki gunkiiji fii koo wooɗaa.</verse><verse id="4">E ɓe kayɗina ngam on kawtataa ko'e e maɓɓe jooni nder waɗuki kuuɗe ɗuɗɗe ɗe mbooɗaa. Ngam non e ɓe kuɗa'on.</verse><verse id="5">Ammaa ɓe mbi'ay Allah ko ɓe ngaɗi, kanko kiitotooɗo ɓe yonki e mayɓe.</verse><verse id="6">Kanjum waɗi haa mayɓe maa nga'ajinanaa Habaru Belɗum dow Yeesu Almasiihu. Ngam koo nde Allah torririiɓe mayde nder ɓandu bo koo moye, yonkiiji maɓɓe njooɗodoto e Allah.</verse><verse id="7">Re'uki koo ɗume ɓadake. Ngam non paamee, curee ko'e mooɗon ngam mbaawon waɗuki do'aare.</verse><verse id="8">Ko ɓuri koo ɗume woni, ngiɗindiree naa' seɗɗa, ngam yidde e waɗa ɗum yaafoo hakkeeji ɗuɗɗi.</verse><verse id="9">Ngaɗee ka jaɓɓootirki nder gureeje mooɗon naa' e metemeteeji.</verse><verse id="10">Nde Allah hokki koo moye tokkuɗo Yeesu dokkal, kuutiree dokkal ngal hakkunde mooɗon no paamanoowo dokkal Allah boɗɗum waɗata.</verse><verse id="11">Fuu ga'ajinoowo, sey wa'ajina Wolde Allah. Fuu balloowo sey wallira sembe ɗum Allah hokkimo, ngam nder koo ɗume ɗum mawnina Allah barka Yeesu Almasiihu. Mangu e laamu tabbita to maako haa abadaa abadin. Aamin.</verse><verse id="12">Onon ɓe ngiɗumi, to' on kayɗin dow torra kalluka keɓuka'on. Ka heɓu'on ngam ɗum foonda'on. To' on nyumu goɗɗum fii kesum heɓii'on.</verse><verse id="13">Ammaa nanee belɗum to on njara torra iri ka Almasiihu yari, ngam to o wartii nder mangu maako nanon belɗum naa' seɗɗa.</verse><verse id="14">On barkiɗinaaɓe, to e ɗum huɗa'on ngam inde Almasiihu, ngam Ruuhu Allah gooduɗum teddungal e wondi e mooɗon.</verse></chapter><chapter id="5"/></book><book id="61" name="2 Biiturus" shortname="2pe"><chapter id="NaN"/><chapter id="1"><verse id="1">Min, Siiman Biiturus, windi ɗerewol ngo'ol. Mi maccuɗo Yeesu Almasiihu lilaaɗo maako.
E mi windana keɓuɓe hoolaare bonde bo nde amin laawol aadilaaku Allah meeɗen Kisnoowo meeɗen Yeesu Almasiihu:</verse><verse id="2">Allah ɓeyda barkiɗinki'on hokka'on jam laawol andukimo, kanko e Yeesu Joomiraawo meeɗen.</verse><verse id="3">Allah nder bawɗe muuɗum hokkii'en fuu ko haani ngam waɗuki jonde kulol maako. O hokkii'enɗum ngam en andi Yeesu Almasiihu nodduɗo'en barka teddungal maako e ngikku maako boɗɗum.</verse><verse id="4">Barka fuu fii ɗu'um Allah waɗanii'en alkawal mangal bongal, ngam keɓen ngikku iri ɗum maako, nden keɓen ndaɗen halleende gonde nder duuniyaaru nde suuno kallungo waddata.</verse><verse id="5">Ngam non, ngaɗee ko mbaawoton waɗuki ɓeydanon hoolaare mooɗon ngikku boɗɗum, ɓeydanon ngikku ɗum andal.</verse><verse id="6">Nden ɓeydanee andal mooɗon suruki hoore, ɓeydanon suruki hoore mooɗon munyal, ɓeydanon munyal mooɗon kulol Allah.</verse><verse id="7">Kadimaa ɓeydanee kulol Allah yidde tokkuɓe Yeesu, nden ɓeydanon yidde nden yidde koo moye.</verse><verse id="8">To on ngoodi iri ɗu'um ngikku naa' seɗɗa, ɗum haɗay'on ngarton ɓe ɓerɗe baatuɗe tampuɓe nder anduki Yeesu Almasiihu Joomiraawo meeɗen.</verse><verse id="9">Ngam fuu dulluɗo iri ngikku ɗum ɗon wartii bumɗo o yi'ataa goɗɗum daga to woɗɗi, nden o yejjitii o lootaama daga hakke maako ɗum ndenno.</verse><verse id="10">Ngam non, bandiraaɓe, ngaɗee ko mbaawoton waɗuki tabbitinon noddol e cuɓol ngol Allah waɗani'on. To on ngaɗii non, on njanataa.</verse><verse id="11">Non ɗum jaɓɓortoo'on jaɓɓaaki boɗki nder laamu tabitayɗum ɗum Joomiraawo meeɗen Kisnoowo meeɗen Yeesu Almasiihu.</verse><verse id="12">Ngam non, mi waɗay ka siftoranki'on fuu fii ɗu'um, koo nde on njaadake on andiiɗum, on cembiɗii nder goonga ka njaɓuɗon.</verse><verse id="13">E yiiki am e haani, to ni e mi woodi yonki, mi waɗa ka siftoranki'onɗum.</verse><verse id="14">Ngam e mi andi balɗe am nder duuniyaaru ɓadake nde'a, non no Yeesu Almasiihu Joomiraawo meeɗen holliyam.</verse><verse id="15">Mi waɗay ko mbaawaymi waɗuki mi yi'a on njogake fii ɗu'um nder ɓerɗe mooɗon koo ngele carel gaɗa mi alii duuniyaaru ndu'u.</verse><verse id="16">Ngam carel ko min kokki'on habaru bawɗe Yeesu Almasiihu Joomiraawo meeɗen e garol maako, naa' habaruuji ɗi ɗum siryii e ƴoyre min tokki. Ammaa min ngi'ii mangu maako e gite amin.</verse><verse id="17">Ngam carel ngel Allah Nyaako Mo Dow hokkimo mangu e teddungal, hononde ƴiwoyii ton dow daga to Allah on Joomu Mangu nde wi'i, “O'o woni Ɓiɗɗo am mo ngiɗumi. E mi nana belɗum maako naa' seɗɗa.”</verse><verse id="18">Min nanii hononde nden daga dow, carel ngel min ngondi e maako dow hocceere ceniinde.</verse><verse id="19">Fuu fii ɗu'um waɗii en ɓeydii tabbitinki ko annabo'en mbi'i ɗum goonga. On ngaɗay boɗɗum to on ngaɗii hakkiilo dow annabaaku ɗum. Ngam annabaaku ɗum e ɗum nandi e fitilaaru yeynotoondu nder nyiwre haa weeta, jayngol hoodere subaka yeynoo nder ɓerɗe mooɗon.</verse><verse id="20">Ammaa arande e haani paamon wiiki, walaa annabaaku gonɗum nder Deftere Ceniinde ɗum um waawata wurtinki ma'ana maajum e faamu neɗɗo.</verse><verse id="21">Ngam walaa annabaaku meeɗuɗum warki daga nyumol neɗɗo. Ammaa Ruuhu Allah holliɓe ɓe mbi'a ko Allah wi'iɓe.</verse></chapter><chapter id="2"><verse id="1">Ammaa ndenno annabo'en fewre nattii nder yimɓe Joomiraawo. Non moodiɓɓe fewre nattirta nder mooɗon. Ɓe ngadday wongol ekkitinol nder mooɗon e suuɗe pooɗanayngol'on halkere, haa maa ɓe mbi'a ɓe andaa Joomiraawo rimɗinɗoɓe. Non ɓe pooɗiranta ko'e maɓɓe halkere jawnde.</verse><verse id="2">Yimɓe ɗuɗɓe tokkay ngikku maɓɓe kalluɗum. Ngam ko ɓe ngaɗata ɗum metay haalaaji kalluɗi dow laawol goonga.</verse><verse id="3">Kamɓe ceede ɓe ngiɗi. Ngam non ɓe majjinay'on e metemeteeji fewre ngam ɓeydaari ko'e maɓɓe. Ammaa daga ndenno ɗum siryake taƴankiɓe kiita, halkere maɓɓe e ɗon heɗiiɓe.</verse><verse id="4">Koo malaa'ika'en, Allah alaayiɓe nde ɓe ngaɗi hakke, ammaa o waɗiɓe nder wuro hiite nder gayɗe lugguɗe gooduɗe nyiwre ɓaleere ngam ɗum suraɓe naa Nyalnde Kiita.</verse><verse id="5">Nden e jaamanu Nuhu, Allah alaayi yimɓe ɓe kulataamo, ammaa o halkiriɓe ndiyam tufaana. Nuhu gaɗoowo wa'aju aadilaaku tan o hisni hawti e woɓɓe njoweeɗiɗo.</verse><verse id="6">Allah boo taƴanii gariije Sodom e Gomoora kiita halkuki. O halkiriiɗe hiite, o wartirii non misaalu ko o waɗanta yimɓe ɓe kulataamo.</verse><verse id="7">O hisnii Luutu aadiliijo gannuɗo e kuuɗe kalluɗe ɗe yimɓe kalluɓe ngaɗata.</verse><verse id="8">Luutu o aadiliijo, e mo jooɗii nder maɓɓe. Koo ndeye e mo wanni ngam e mo yi'a kuuɗe kalluɗe ɗe ɓe ngaɗata.</verse><verse id="9">Fuu fii ɗu'um hollii'en Joomiraawo e andi no hisnirta kulooɓemo daga torraaji, e no o waɗata ka torrirki kalluɓe haa o hiitooɓe Nyalnde Jaango.</verse><verse id="10">Tokkuɓe suuno ɓalli maɓɓe nganyuɓe laamu, kamɓe o ɓurata taƴanki kiita kalluka.
Ɓen ɗon moodiɓɓe fewre ɓe cemtataa koo seɗɗa, ɓe mawninooɓe ko'e maɓɓe. Ɓe kulataa metuki haalaaji kalluɗi dow gooduɓe teddungal gonɓe dow.</verse><verse id="11">Ammaa malaa'ika'en, koo nde ɓe ɓurii ɓe'e moodiɓɓe fewre bawɗe e laamu, ɓe ngullirtaa ɓe'e gooduɓe teddungal haalaaji kalluɗi yeeso Joomiraawo.</verse><verse id="12">Ammaa moodiɓɓe fewre ɓe'e e ɓe meta haalaaji kalluɗi dow koo ɗume ɗum ɓe paamaayi. E ɓe ngoodi ngikku bo marle ladde dimaaɗe ngam nangee mbaree. Ɓe tokkooɓe ko suuno ɓalli maɓɓe ngiɗi. Ɗum halkayɓe no ɗum halkirta marle ladde.</verse><verse id="13">Ɗum waatanayɓe e torra ngam ɓe torrii woɓɓe. Ko welnantaɓe ɓernde woni ɓe ngaɗa koo ɗume ko ɓalli maɓɓe ngiɗi caka nyalawma. Koo ngele carel ngel ɓe nyamdata nyamndu e mooɗon e ɓe ngaɗa ko ɓe ngiɗi waɗuki, e ɓe cemtina'on.</verse><verse id="14">Koo ndeye ɗaɓɓutuki rewɓe woni nyumo maɓɓe. Ɓe comataa waɗuki hakke. E ɓe majjina ɓe cembiɗaa nder tokkuki Yeesu. Ɓe ekkitini ɓerɗe maɓɓe yidde ceede. Allah boo laaniiɓe.</verse><verse id="15">Ɓe alii laawol goonga, ɓe majjii, ɓe tokkii laawol Bala'amu, ɓiɗɗo Beeyor, giɗɗo waɗuki ko wooɗaa ngam heɓuki ceede.</verse><verse id="16">Ammaa ɗum haɓaniimo dow ko wooɗaa ɗum o waɗata. Mbabba maako metaniimo e hononde iri nde neɗɗo, nga haɗimo waɗuki haaŋoore.</verse><verse id="17">Ɓen ɗon yimɓe e ɓe nandi e canɗi jooruɗi, e ɓe nandi e duule ɗe hendu hocci. Allah siryanakeɓe to ɓe njooɗotoo nder nyiwre kallunde,</verse><verse id="18">ngam e ɓe mawnina ko'e maɓɓe e metemeteeji meereeji. E ɓe kuutira suuno ɓalli ngam ɓe pooɗoya hakkiilo yimɓe soɓtiiɓe ko neeɓaayi daga nder yimɓe jooɗiiɓe nder hakke.</verse></chapter><chapter id="3"/></book><book id="62" name="1 Yahaya" shortname="1jn"><chapter id="NaN"/><chapter id="1"><verse id="1">E min mbindana'on habaru goɗɗo bi'eteeɗo Wolde kokkaynde yonki. Ko duuniyaaru tagee e mo ɗon. Min naniimo, min ngi'iimo e gite amin. Min ndaariimo, min meemiimo e juuɗe amin.</verse><verse id="2">On ɗon kokkoowo yonki on, ɗum wanginaniiminmo, min ngi'imo. Dow maako min kokkata ceyda, ɗonmaa e min nga'ajinana'on wiiki kanko woni mo yonki ki re'ataa. Daga ndenno e mo wondi e Nyaako Mo Dow, nden ɗum wanginaniiminmo.</verse><verse id="3">E min nga'ajinana'on ko min nani e ko min ngi'i ngam kawten sumpo. Sumpo meeɗen woni sumpootirki e Nyaako meeɗen Mo Dow e Ɓiɗɗo maako Yeesu Almasiihu.</verse><verse id="4">E min mbindonoya'on ɗu'um ngam nanen belɗum naa' seɗɗa.</verse><verse id="5">Ɗu'um habaru woni ɗum min nani to Yeesu Almasiihu min nga'ajinani'onɗum wiiki, Allah o Jayngol, nyiwre walaa to maako koo seɗɗa.</verse><verse id="6">To en mbi'ii en cumpootira e Allah, ammaa en njooɗii nder nyiwre, too, en pewii, en tokkataa goonga.</verse><verse id="7">Ammaa to en njooɗake nder jayngol non no Allah jooɗorii nder jayngol, en cumpootira hakkunde meeɗen won ɗon. Ɗonmaa ƴiiƴam Yeesu Ɓiɗɗo maako e lootana'en hakkeeji fuu.</verse><verse id="8">To en mbi'ii en ngalaa hakke, en ƴoyra ko'e meeɗen won ɗon, nden goonga walaa nder ɓerɗe meeɗen.</verse><verse id="9">Ammaa to en mbi'ii Allah hakke ɗum ngaɗuɗen, o yaafanto'en hakke meeɗen, o loota'en daga ko wooɗaa ɗum ngaɗuɗen, ngam kanko o kebbinoowo alkawal, e mo woodi aadilaaku.</verse><verse id="10">To en mbi'ii en ngaɗaayi hakke, en ngartiriimo pewoowo won ɗon, nden wolde maako walaa nder ɓerɗe meeɗen.</verse></chapter><chapter id="2"><verse id="1">Onon ɓiɓɓe am, e mi windana'on ɗu'um ngam to' ngaɗon hakke. Ammaa to goɗɗo waɗii hakke, en ngoodi torotooɗo Nyaako Mo Dow ngam meeɗen. Kanko woni Yeesu Almasiihu aadiliijo.</verse><verse id="2">Kanko woni mo ɗum sakki ngam yaafaaki hakke meeɗen. Naa' hakke meeɗen tan, ammaa haa e hakke yimɓe duuniyaaru fuu.</verse><verse id="3">To en ngaɗa ko Allah wi'i ngaɗen, e holla en tabbitinii en andimo won ɗon.</verse><verse id="4">Fuu biiɗo e andi Allah, ammaa o tokkaayi ko Allah wi'i, too, o pewoowo, goonga walaa nder ɓernde maako.</verse><verse id="5">Ammaa fuu tokkuɗo Wolde Allah, too, e mo yiɗi Allah e goonga. Non tabbitinanta'en en cumpootira e Allah.</verse><verse id="6">Fuu biiɗo e sumpootira e Allah, haanii o jooɗoroo no Yeesu Almasiihu jooɗorii.</verse><verse id="7">Higooɓe am giɗaaɓe, naa' ɗum goɗɗum dooka kesum mbindanaymi'on, ammaa ɗum dooka kiiɗum ɗum ngoodunooɗon daga arande. Dooka kiiɗum ɗum ɗon woni wolde nde nanunooɗon.</verse><verse id="8">Fuu e non, e mi windana'on dooka kesum, jonde Almasiihu e jonde mooɗon hollii ɗum goonga, ngam nyiwre e dilla, jayngol goongawol yaadake yeynake.</verse><verse id="9">Fuu biiɗo nder jayngol woni, ammaa e mo wanya bandiraawo maako, too, haa jooni nder nyiwre o woni.</verse><verse id="10">Ammaa fuu giɗɗo bandiraawo muuɗum, nder jayngol jooɗii, o walaa goɗɗum gaɗayɗum o waɗa hakke.</verse><verse id="11">Fuu mo yiɗaa bandiraawo muuɗum, nder nyiwre jooɗii, e mo yaha nder nyiwre. O andaa to o fa'i, ngam nyiwre wumniimo.</verse><verse id="12">Onon ɓiɓɓe am, mi windan'on ngam on njaafanaama hakke mooɗon barka Yeesu.</verse><verse id="13">Mi windan'on, onon ndotti'en, ngam on andi on ɗon gonɗo daga arande. Mi windan'on, onon kaye'en, ngam on keɓii jaalorgal dow Kalluɗo. Mi windan'on, onon ɓiɓɓe am, ngam on andi Nyaako Mo Dow.</verse><verse id="14">Mi windan'on, onon ndotti'en, ngam on andimo, kanko gonɗo daga arande. Mi windan'on, onon kaye'en, ngam on ngoodi sembe ɓernde, nden Wolde Allah e jooɗii nder ɓerɗe mooɗon. Ɗonmaa on keɓii jaalorgal dow Kalluɗo.</verse><verse id="15">To' on ngiɗu duuniyaaru, koo boo ko woni nder mayru. Fuu giɗɗo duuniyaaru, yiɗaa Nyaako Mo Dow.</verse><verse id="16">Ngam koo ɗume ko woni nder duuniyaaru, bo suuno ɓandu, e suuno gite, e mawninki hoore ngam jawdi, naa' daga to Allah ɗum ƴiwoyi. Daga to duuniyaaru ɗum ƴiwoyi.</verse><verse id="17">Duuniyaaru e koo ɗume ɗum yimɓe ngiɗi nder mayru ɗum ƴaɓɓotooɗum, ammaa gaɗoowo ko Allah yiɗi jooɗoto haa abadaa.</verse><verse id="18">Onon ɓiɓɓe am, timmoode duuniyaaru ɓadake, non no nanɗon Ganyo Almasiihu e wara. Nden jooni wanywanyɓe Almasiihu njaadake mbangii. Ngam maajum en andi timmoode duuniyaaru ɓadake.</verse><verse id="19">Wanywanyɓe Almasiihu ɓen ndenno nder meeɗen ɓe ngonnoo, ammaa ɓe cendirii e meeɗen ngam daga ndenno maa naa' ɗum ɓe meeɗen. Daa ɗum ɓe meeɗen, daa haa jooni e ɓe ngondi e meeɗen. Ammaa ɓe alii'en, ngam ɗum holla nden maa ɓe fuu naa' ɗum ɓe meeɗen.</verse><verse id="20">Ammaa Almasiihu hokkii'on Ruuhu Allah. Kanjum waɗi anduɗon goonga.</verse><verse id="21">Mi windan'on, naa' ngam on andaa goonga, ammaa ngam on andika, nden on andi goonga rimataa fewre.</verse><verse id="22">Ɗum moye woni pewoowo? Kanko woni ganyuɗo Yeesu woni Almasiihu. Ganyuɗo Nyaako Mo Dow e Ɓiɗɗo maako kanko woni ganyo Almasiihu.</verse><verse id="23">Ngam koo moye wanyi Ɓiɗɗo on, wanyii Nyaako on maa. Fuu biiɗo e njayri Yeesu o Ɓiɗɗo Allah, e sumpootira e Allah Nyaako Mo Dow won ɗon.</verse><verse id="24">Ngaɗee ka jogaaki ko nanɗon daga arande nder ɓerɗe mooɗon. To on njogake ko nanɗon daga arande nder ɓerɗe mooɗon, on cumpootira e Ɓiɗɗo on e Nyaako on.</verse></chapter><chapter id="3"><verse id="1">Ndaaree no Nyaako Mo Dow yiɗiri'en, haa e ɗum noddira'en ɓiɓɓe Allah, non boo ngontindirɗen. Ko waɗi yimɓe duuniyaaru ndu'u andaa'en ngam ɓe andaamo.</verse><verse id="2">Onon higooɓe am ɓe ngiɗumi, jooni en ɓiɓɓe Allah. Ɗum hollaayi'en ko ngarteten ɗo'o yeeso taw. Ammaa en andi to Almasiihu wartii, en ngartay bo maako, ngam en ngi'aymo non no o woni.</verse><verse id="3">Fuu gaɗuɗo ɓernde dow Almasiihu non, o laaɓina hoore maako no Almasiihu laaɓiri.</verse><verse id="4">Fuu gaɗoowo hakke yewii dooka Allah, ngam waɗuki hakke woni yewuki dooka Allah.</verse><verse id="5">On andi Yeesu Almasiihu warii ngam itta hakke. Kanko o walaa hakke.</verse><verse id="6">Koo moye wondi e maako waɗataa ka waɗuki hakke. Fuu gaɗɗo ka waɗuki hakke meeɗaayi yiikimo koo andukimo.</verse><verse id="7">Onon ɓiɓɓe am, to' on alu goɗɗo majjina'on. Koo moye gaɗoowo aadilaaku, kanko woni aadiliijo non no Almasiihu woni Aadiliijo.</verse><verse id="8">Fuu gaɗɗo ka waɗuki hakke, Ceyɗan jeyimo, ngam daga arande Ceyɗan o gaɗoowo hakke. Ko waɗi Ɓiɗɗo Allah wari duuniyaaru woni ngam o halka kuuɗe Ceyɗan.</verse><verse id="9">Fuu ɓiɗɗo Allah waɗataa ka waɗuki hakke, ngam ngikku Allah e nder maako. Nden nde Allah woni Nyaako maako, o waɗataa ka waɗuki hakke.</verse><verse id="10">Raa no ɗum feerootirta ɓiɓɓe Allah e ɓiɓɓe Ceyɗan. Fuu mo waɗataa ko wooɗi koo yiɗaa bandiraaɓe muuɗum, kanko naa' o ɓiɗɗo Allah.</verse><verse id="11">Ɗu'um woni ko nanɗon daga arande wiiki ngiɗindiren.</verse><verse id="12">To' en ngartu bo Kayinu gartuɗo mo Ceyɗan, o wari minyiraawo maako. Ngam ɗume o warimo? O waru minyiraawo maako ngam ko minyiraawo maako waɗi e wooɗi, ammaa kanko, ko o waɗi ɗum wooɗaa.</verse><verse id="13">Bandiraaɓe, to' on kayɗin to yimɓe duuniyaaru e nganya'on.</verse><verse id="14">Ndenno en nandi e mayɓe, ammaa jooni en ngoodi yonki, ngam en ngiɗi bandiraaɓe meeɗen. Fuu mo yiɗaa bandiraawo muuɗum e jooɗii nder mayde.</verse><verse id="15">Koo moye wanyi bandiraawo muuɗum o gaɗoowo warhoore. On andi gaɗoowo warhoore walaa yonki ki re'ataa nder maako.</verse><verse id="16">Ɗu'um woni no andirɗen ko woni yidde: Yeesu hokkii yonki muuɗum ngam meeɗen. E haani enen maa kokken yonki meeɗen ngam bandiraaɓe meeɗen.</verse><verse id="17">To gooduɗo risku yi'ii bandiraawo muuɗum nder dullere o wanyii o wallamo, too, no waɗata o wi'a e mo woodi yidde Allah nder ɓernde maako?</verse><verse id="18">Onon ɓiɓɓe am, to' en kollu yidde meeɗen e honduko tan, ammaa en kollu yidde meeɗen e goonga nder kuuɗe.</verse><verse id="19">To en ngiɗindirii non, en andi en ngoodi goonga won ɗon. Nden en mbaaway daraaki yeeso Allah e ɓernde go'o,</verse><verse id="20">koo to ɓerɗe meeɗen kollii'en en ngaɗii ko wooɗaa. Ngam Allah ɓurii ɓerɗe meeɗen, e mo andi koo ɗume.</verse><verse id="21">Onon ɓe ngiɗumi, to ɓerɗe meeɗen kollaayi'en en ngaɗii ko wooɗaa, en ngoodi sembe ɓerɗe daraaki yeeso Allah.</verse></chapter><chapter id="4"><verse id="1">Onon ɓe ngiɗumi, naa' koo moye biiɗo e woodi Ruuhu Allah koolotooɗon. Ammaa poondeeɓe ngi'on koo Ruuhu Allah e nder maɓɓe koo walaa nder maɓɓe, ngam annabo'en fewre ɗuɗɓe cankitake koo toye nder duuniyaaru.</verse><verse id="2">Raa no andirton to neɗɗo e woodi Ruuhu Allah: fuu biiɗo Yeesu Almasiihu warii nder ɓandu e woodi Ruuhu Allah.</verse><verse id="3">Ammaa fuu mo wi'aayi Yeesu Almasiihu warii nder ɓandu, o walaa Ruuhu Allah. Ko o wi'ata to Ganyo Almasiihu ɗum ƴiwoyi. Ganyo mo nanɗon e wara, o yaadake o warii nder duuniyaaru.</verse><verse id="4">Onon ɓiɓɓe am, onon ɗum ɓe Allah, nden on keɓii jaalorgal dow annabo'en fewre ɓen ɗon. Ngam bawɗe Ruuhu Allah gonɗum nder mooɗon ɓurii bawɗe Ceyɗan laamotooɗo yimɓe duuniyaaru sembe.</verse><verse id="5">Kamɓe ɗum ɓe duuniyaaru, ngam non ko ɓe mbi'ata um ɗum duuniyaaru, nden duuniyaaru boo e jaɓa ko ɓe mbi'ata.</verse><verse id="6">Enen en yimɓe Allah. Fuu anduɓe Allah e njaɓa ko mbi'eten. Ɓe andaa Allah boo njaɓataa ko mbi'eten. Non andirten neɗɗo gooduɗo Ruuhu Allah wanginoojum goonga e gooduɗo bawɗe Ceyɗan majjinooje yimɓe.</verse><verse id="7">Onon ɓe ngiɗumi, sey ngiɗindiren ngam yidde ƴiwoyi daga to Allah. Fuu gooduɗo yidde o ɓiɗɗo Allah, nden e mo andi Allah.</verse><verse id="8">Fuu mo walaa yidde, o andaa Allah, ngam Allah o yidde.</verse><verse id="9">Allah hollii'en yidde muuɗum nde o liloyi Ɓiɗɗo maako go'oto tan mo o woodi nder duuniyaaru, ngam keɓen yonki ki re'ataa barka Ɓiɗɗo on.</verse><verse id="10">Raa no yidde nde goonga wa'i, naa' enen ngiɗi Allah, ammaa Allah yiɗi'en o liloyi Ɓiɗɗo maako ngam warta cakkiri yaafaaki hakke meeɗen.</verse><verse id="11">Onon ɓe ngiɗumi, nde Allah yiɗirii'en non, enen maa e haani ngiɗindiren.</verse><verse id="12">Walaa neɗɗo meeɗuɗo yiiki Allah koo seɗɗa. Ammaa to en ngiɗindirii, Allah e wondi e meeɗen won ɗon. Ɗonmaa yidde iri nde'e e jooɗii nder ɓerɗe meeɗen e goonga.</verse><verse id="13">Allah hokkii'en Ruuhu muuɗum. Kanjum waɗi anduɗen e mo wondi e meeɗen, enen maa en ngondi e maako.</verse><verse id="14">Min ngi'ii, min boo ceydake wiiki, Nyaako Mo Dow liloyii Ɓiɗɗo muuɗum o warta kisnoowo duuniyaaru.</verse><verse id="15">Fuu jaɓuɗo e ɓernde muuɗum e honduko muuɗum wiiki Yeesu o Ɓiɗɗo Allah, Allah e wondi e maako. Kanko maa e mo wondi e Allah.</verse><verse id="16">Ngam non enen en andi yidde nde Allah waɗani'en en njaɓiinde. Allah o yidde, fuu kolloowo yidde e mo jooɗodii e Allah won ɗon, nden Allah maa e jooɗodii e maako.</verse><verse id="17">To en ngiɗi yimɓe e goonga, en ngaɗa jonde no Yeesu jooɗorii nder duuniyaaru, en kulataa Nyalnde Jaango.</verse><verse id="18">To neɗɗo e andi Allah e yiɗimo, o daroto yeeso Allah ɓernde go'o, ngam yidde nde Allah holli'en e riiwa kulol. Ngam to neɗɗo e hula kiita Allah hollii o faamaayi yidde nde Allah yiɗimo. Non hollii yidde nde Allah waɗantamo nde huwataa kuuɗe ɗe o yiɗi huutirkimo.</verse><verse id="19">En ngiɗindiri, ngam Allah artii yiɗuki'en.</verse><verse id="20">To goɗɗo wi'ii e yiɗi Allah, ammaa e mo wanya bandiraawo maako, too, o pewoowo. Ngam fuu mo yiɗaa bandiraawo muuɗum mo o yi'ata, no waɗata o yiɗa Allah mo o meeɗaayi yiiki?</verse><verse id="21">Ɗu'um woni ko o wi'i'en ngaɗen: o wi'ii, fuu giɗɗo Allah doole yiɗa bandiraawo muuɗum maa.</verse></chapter><chapter id="5"/></book><book id="63" name="2 Yahaya" shortname="2jn"><chapter id="NaN"/><chapter id="1"/></book><book id="64" name="3 Yahaya" shortname="3jn"><chapter id="NaN"/><chapter id="1"/></book><book id="65" name="Yahuuda" shortname="jud"><chapter id="NaN"/><chapter id="1"/></book><book id="66" name="Wahayu Yahaya" shortname="rev"><chapter id="NaN"/><chapter id="1"><verse id="1">Nde'e deftere e nde saawi wahayu ɗum Allah hokki Yeesu Almasiihu ngam o holla maccuɓe maako ko waɗata naa' ko neeɓi. Yeesu lili malaa'ikaajo muuɗum to maccuɗo maako Yahaya ngam o wi'amo fii ɗum.</verse><verse id="2">Yahaya wi'i koo ɗume ɗum yi'i dow Wolde Allah, e ko Yeesu Almasiihu wi'i e ko waɗi.</verse><verse id="3">O barkiɗinaaɗo neɗɗo janganoowo woɓɓe ɗu'um habaru ɗum annabaaku, nden ɓe barkiɗinaaɓe nanɓe ko windaa nder deftere nde'e tokkande, ngam carel ko fii ɗum wangata ɓadake.</verse><verse id="4">Min Yahaya e mi windana tokkuɓe Yeesu wonɓe nder gariije joweeɗiɗi nder leydi Aasiya.
Allah gonɗo jooni e ndenno e ɗo'o yeeso, e Ruuhuuji joweeɗiɗi gonɗi yeeso jooɗorgal laamu maako,</verse><verse id="5">e Yeesu Almasiihu, ceyduujo Allah mo goonga, barkiɗina'on, hokka'on jam. Yeesu artuɗo ummaaki daga mayde kanko woni laamiiɗo laamiiɓe duuniyaaru.
E mo yiɗi'en, o hisnii'en daga hakkeeji meeɗen barka ƴiiƴam mayde maako.</verse><verse id="6">O wartirii'en yimɓe maako ardiiɓe diina kuwanooɓe Allah Nyaako maako. Mangu e laamu tabbita to Yeesu Almasiihu haa abadaa abadin. Aamin.</verse><verse id="7">Raɗɗum e mo wara nder duule, koo moye yi'aymo haa maa e barɓemo. Fuu yimɓe duuniyaaru mboyay ngam gartol maako! Goonga, ɗum waɗay. Aamin.</verse><verse id="8">Allah Joomiraawo Joomu Bawɗe wi'i, “Min woni Alfa, min woni Omeega,” waato Fuɗɗoode e Timmoode. Kanko woni jooni, e ndenno, e yeeso ɗo'o.</verse><verse id="9">Min woni Yahaya bandiraawo mooɗon nder tokkuki Yeesu. En njara torra ngam en yimɓe nder laamu maako, ammaa o hokkii'en ɓerɗe munyal. Ɗum yaariiyam leydi ngondi caka ndiyam bi'eteendi Batamos ngam mi wa'ajinii Wolde Allah mi hokkii habaru Yeesu.</verse><verse id="10">E nyalnde Alal, Ruuhu Allah jippoyii dow am, sey nanmi wonde hononde cembinde gaɗa am bo duuduki luwal.</verse><verse id="11">Hononde nden e wi'a, “Windu ko ngiiɗaa nder ɗerewol lildanaa kawte tokkuɓe Yeesu wonɓe nder gariije joweeɗiɗi, waato ɓe Aafisa, e ɓe Samirna, e ɓe Birgamum, e ɓe Tayaatira, e ɓe Sardis, e ɓe Filadelfiya, nden e ɓe Lawdiikiya.”</verse><verse id="12">Sey ngaylitiimi ngam mi yi'a metanayɗoyam. E waylitaaki am sey ngiimi fitilaaji joweeɗiɗi ɗi jiinaari.</verse><verse id="13">Caka fitilaaji ɗin boo mi yi'i goɗɗo bo Ɓii Neɗɗo e mo ɓornii kolte haa koyɗe, e mo taadii taadorde jiinaari to gabaare maako.</verse><verse id="14">Hoore maako e gaasa maako e ranni tar bo hottollo, tar bo nyaalal, nden gite maako bo ɗemngal hiite.</verse><verse id="15">Koyɗe maako e ɗelkitoo bo njamndi mboɗeeri ɓolinaandi ngoggaandi ndi ɗum defi nder hiite wa'ildu, nden hononde maako bo hoolo doggudu ndiyam.</verse><verse id="16">E mo jogii koode joweeɗiɗi e jungo maako nyaamo, kaafahi welki koo nduye wuttudu e wurtoyoo daga nder honduko maako. Yeeso maako boo e ɗelkitoo bo naange caka nyalawma.</verse><verse id="17">Nde ngiimoomi, sey njanumi yeeso maako bo mayɗo. Ammaa o yowaniyam jungo maako nyaamo o wi'i, “Taa' hulu. Min woni arandeejo, min woni cakitiiɗo.</verse><verse id="18">Min woni mo yonki! Ndenno mi maayiino. Ammaa jooni e mi woodi yonki haa abadaa abadin, e mi woodi laamu dow Mayde nden e mi woodi laamu dow Laahira.</verse><verse id="19">Windu ko ngiiɗaa, ko waɗata jooni, e ko waɗata ɗo'o yeeso.</verse><verse id="20">Raa ma'ana sirru koode joweeɗiɗi ɗe ngiiɗaa e jungo am nyaamo, nden e ma'ana fitilaaji jiinaari joweeɗiɗi ɗi ngiiɗaa: koode joweeɗiɗi ɗen ɗon ngoni malaa'ika'en faamanooɓe kawte joweeɗiɗi ɗe tokkuɓeyam, nden fitilaaji joweeɗiɗi ɗin ɗon boo ɗum kawte ɗen.”</verse></chapter><chapter id="2"><verse id="1">Nden o wi'iyam, “Windan malaa'ikaajo kawtal tokkuɓe Yeesu wonɓe gariiri Aafisa wi'uki:
“Min jogiiɗo koode ɗen ɗon joweeɗiɗi e jungo nyaamo, jahoowo caka fitilaaji jiinaari joweeɗiɗi ɗin ɗon.</verse><verse id="2">E mi andi kuuɗe mooɗon. E mi andi on kuwii naa' seɗɗa, on munyii nder torraaji ɗi njaroton. E mi andi on pijantaa kalluɓe. Nden wi'ooɓe ko'e maɓɓe ɓe lilaaɓe, ammaa naa' ɗum non on poondiiɓe on tawii ɓe pewooɓe.</verse><verse id="3">E mi andi on munyii, on natti torraaji kalluɗi ngam am nden on comaayi.</verse><verse id="4">Ammaa raa ko wooɗaa ɗum nangirmi'on: on alii yidde nde ngoodunooɗon.</verse><verse id="5">Ciptoree ko njoofunooɗon, tuubee, ngaɗon ko ngaɗaynooɗon ndenno. To naa' non, mi waranay'on mi itta fitilaaru mooɗon to ndu resaa, sey ni to on tuubii.</verse><verse id="6">Ammaa on ngaɗa fii go'o boɗɗum. On nganyii kuuɗe Nikoolatanko'en, non no nganyirmi kuuɗe maɓɓe.</verse><verse id="7">“Fuu gooduɗo noppi nanooji nana ko Ruuhu Allah wi'ata kawte tokkuɓe Yeesu.
“Fuu keɓuɗo jaalorgal mi alaymo o nyaama ɓikkoy lekki kokkoohi yonki wonki nder ngesa Allah.</verse><verse id="8">“Nden windan malaa'ikaajo kawtal tokkuɓe Yeesu wonɓe Samirna wi'uki:
“Min woni arandeejo e cakitiiɗo, maayunooɗo jooni e mo woodi yonki.</verse><verse id="9">E mi andi torra ka njaroton, e mi andi on ngalanaa, ammaa on diskuɓe. E mi andi haala kalluka ka yimɓe metata dow mooɗon, wi'ooɓe ɓe yimɓe Allah, ammaa naa' ɗum non, ɓe yimɓe Ceyɗan.</verse><verse id="10">To' on kulu torra ka njaroton yeeso ɗo'o. Raɗɗum Ceyɗan siryake maɓɓa woɓɓe mooɗon nder suudu cural ngam ɗum foonda'on. On ngaɗay balɗe sappo on njara torra kalluka. Ammaa njogee ko kooliiɗon koo ɗum waray'on. Min boo mi hokkay'on yonki, kanki woni dokkal heɓuki jaalorgal mooɗon.</verse><verse id="11">“Fuu gooduɗo noppi nanooji nana ko Ruuhu Allah wi'ata kawte tokkuɓe Yeesu.
“Fuu keɓuɗo jaalorgal, mayde ɗiɗawre meemataamo, waato o nattintaake hiite.</verse><verse id="12">“Nden windan malaa'ikaajo kawtal tokkuɓe Yeesu wonɓe gariiri Birgamum wi'uki:
“Min woni jogiiɗo kaafahi welki to koo nduye wuttudu.</verse><verse id="13">E mi andi to njooɗiiɗon; on njooɗoo to Ceyɗan laamotoo. Fuu e non, on ngaɗa ko mbiimi'on, on alaayi hoolaakiyam koo nde ɗum wari Antifas ga'ajinɗo dow am mo goonga.</verse><verse id="14">Ammaa e woodi fii seɗɗa ɗum nangirmi'on. E woodi woɓɓe nder mooɗon tokkuɓe ekkitinol Bala'amu, ekkitinɗo Balak no waɗirta Israa'iilanko'en ngaɗa ko wooɗaa, ɓe nyaama ko ɗum hirsani allaaji fewre ɓe ngaɗa njeenu.</verse><verse id="15">Non maa on ngoodi woɓɓe tokkuɓe ekkitinol Nikoolatanko'en.</verse><verse id="16">Tuubee jooni! To naa' non, mi waranay'on naa' ko neeɓi, mi honidaɓe e kaafahi burtoytooki daga honduko am.</verse><verse id="17">“Fuu gooduɗo noppi nanooji nana ko Ruuhu Allah wi'ata kawte tokkuɓe Yeesu.
“Fuu keɓuɗo jaalorgal, mi hokkaymo manna cuuɗiiɗum o nyaama. Ɗonmaa mi hokkaymo hayre raneere inde heyre e windii dow mayre. Walaa anduɗo inde nden sey ni kokkaaɗo hayre nden.</verse><verse id="18">“Nden windan malaa'ikaajo kawtal tokkuɓe Yeesu e gariiri Tayaatira wi'uki:
“Min woni Ɓiɗɗo Allah gooduɗo gite bo ɗemngal hiite, mo koyɗe bo njamndi mboɗeeri ngoggaandi.</verse><verse id="19">E mi andi kuuɗe mooɗon e no ngiɗirɗon tokkuɓeyam e no kooloriiɗonyam e no tokkirɗonyam e no munyirɗon. E mi andi kuugal mooɗon ngal jooni ɓurii ngal ndenno.</verse><verse id="20">Ammaa raa ko wooɗaa ɗum nangirmi'on. On munyanii debbo on ɗon Jejebel bi'oowo hoore maako o annabiijo. Ekkitinol maako e majjina yimɓe am e ɓe ngaɗa njeenu, ɗonmaa e ɓe nyaama kusel ngel ɗum sakkani allaaji fewre.</verse><verse id="21">Mi hokkiimo carel ngam o tuuba daga njeenu ɗum o waɗata, ammaa o wanyii o tuuba.</verse><verse id="22">Ngam non mi waɗay o nyawa nyawu kalluɗum. Ɓe o waadata njeenu boo mi torrayɓe torra kalluka, sey ni to ɓe alii waɗuki iri kuuɗe maako.</verse></chapter><chapter id="3"><verse id="1">“Windan malaa'ikaajo kawtal tokkuɓe Yeesu wonɓe gariiri Sardis wi'uki:
“Min woni jogiiɗo Ruuhuuji joweeɗiɗi ɗi Allah e koode joweeɗiɗi ɗen ɗon. E mi andi kuugal mooɗon, e ɗum yi'a bo on ngoodi yonki, ammaa on mayɓe.</verse><verse id="2">Ummee, ndarooɗon! Mo''inee ko horanii'on ngam ɗum ɓadake lalluki, ngam mi yi'ii kuuɗe mooɗon ɗe keewaayi yeeso Allah.</verse><verse id="3">Ngam non ciftoree e ko ɗum ekkitini'on e ko nanɗon, tokkeeɗum nden tuubee daga hakkeeji mooɗon. To boo on ummaaki, mi waray e carel ngel on kammaaki bo gujjo. Nden on andataa carel ngel ngaranaymi'on.</verse><verse id="4">Ammaa haa jooni e woodi yimɓe mooɗon seɗɗa nder gariiri Sardis ɓe mbonnaayi ko'e maɓɓe e waɗuki hakke. Ɓe njaaday e am nder kolte daneeje ngam ɓe kewtii ɓe ngaɗa non.</verse><verse id="5">Fuu keɓuɗo jaalorgal ɗum ɓornaymo kolte daneeje, nden mi ittataa inde maako daga nder deftere yonki. Mi wi'ay kanko ɗum mo am yeeso Nyaako am e yeeso malaa'ika'en maako.</verse><verse id="6">“Fuu gooduɗo noppi nanki nana ko Ruuhu Allah wi'ata kawte tokkuɓe Yeesu.</verse><verse id="7">“Windan malaa'ikaajo kawtal tokkuɓe Yeesu wonɓe gariiri Filadelfiya wi'uki:
“Min woni Ceniiɗo mo goonga jogiiɗo maɓɓitirgel Dawda. To o maɓɓitii dammugal, walaa maɓɓayɗongal, to o maɓɓiingal, walaa maɓɓitayɗongal.</verse><verse id="8">E mi andi kuuɗe mooɗon. Raa mi alanii'on dammugal e maɓɓitii, walaa baawayɗo maɓɓukingal. E mi andi on cembiɗaa, ammaa fuu e non on tokka ko mbiimi, on nganyaayi wi'uki on tokkuɓeyam.</verse><verse id="9">Yimɓe ɓen ɗon wonɓe nder yimɓe Ceyɗan wi'ooɓe ɓe yimɓe Allah ammaa ɓe peway, mi waɗayɓe ɓe ngara ɓe ndiccoo yeeso mooɗon ɓe anda e mi yiɗi'on.</verse><verse id="10">Nde on njogake wolde am nder munyal e sembe ɓernde, mi suranay'on torra garanayka duuniyaaru ngam ɗum foonda yimɓe mayru.</verse><verse id="11">E mi waroya naa' ko neeɓi. Ngaɗee ka hoolaakiyam boɗɗum ngam to' goɗɗo teetana'on giifi jaalorgal.</verse></chapter><chapter id="4"><verse id="1">Gaɗa non mi raarii, sey ngiimi wongal dammugal e maɓɓitii e ton dow.
Sey nanmi hononde nde nanunoomi arande nandunde e duudol luwal nde wi'i, “Ƴentoy ɗo'o, mi hollumaa ko waɗata gaɗa ɗu'um.”</verse><verse id="2">Ɗon e ɗon Ruuhu Allah jippoyii dow am, sey ngiimi jooɗorgal laamu e dow, goɗɗo e jooɗii dow maagal.</verse><verse id="3">Jooɗiiɗo on e ɗelkitoo bo ɗelkitaaki kaaƴe jasfa e kaneeliyan. Nden timbotimbola ɗelkitotoonga bo hayre emeral e filii jooɗorgal ngal.</verse><verse id="4">Haade maagal e woodi goɗɗe jooɗorle kanje 24 e ɗe piliingal. Nden woɓɓe mawɓe kamɓe 24 e njooɗii dow maaje. E ɓe bornii kolte daneeje e ɓe taari giifi jiinaari to ko'e maɓɓe e ɓe njooɗii dow jooɗorle ɗen.</verse><verse id="5">Maƴƴe ngaɗi ka wurtoyaaki to jooɗorgal ngal, e hoolo e palmaali, nden yeeso maagal fitilaaji joweeɗiɗi e nyaama, kanji ngoni Ruuhuuji Allah joweeɗiɗi.</verse><verse id="6">Ɗonmaa yeeso maagal e woodi goɗɗum nanduɗum e mbeela ɗelkitotoonga bo daaroggal.
Ɗonmaa e woodi goɗɗum tagaaɗum kanjum nayum gooduɗum gite koo toye gaɗa e yeeso e ɗum filii jooɗorgal ngal koo nduye wuttudu.</verse><verse id="7">Tagaaɗum arandejum e nandi e sembindu, ɗiɗaɓum ɗum e nandi e ngaari, tataɓum e woodi yeeso bo ngo neɗɗo, nayaɓum e nandi e ciila piiroowa.</verse><verse id="8">Ɗum ɗon tagaaɗum nayum gooduɗum yonki, koo ɗume e woodi biyeeli joweego'o. E ɗum woodi gite to ɓandu koo toye. Jemma e nyalawma ɗum alataa yimuki e ɗum wi'a,
“O ceniiɗo, o ceniiɗo, o ceniiɗo, Allah Joomiraawo Joomu Bawɗe,
kanko woni ndenno, kanko woni jooni, kanko woni yeeso ɗo'o!”</verse><verse id="9">Fuu carel ngel ɗum ɗon tagaaɗum gooduɗum yonki yimi gimol mantuki, e mawninki, e yettuki on ɗon jooɗiiɗo dow jooɗorgal ngal gooduɗo yonki haa abadaa abadin,</verse><verse id="10">sey mawɓe 24 ɓen njana yeeso jooɗiiɗo dow jooɗorgal ngal ɓe mawninamo, kanko gooduɗo yonki haa abadaa abadin. Ɓe ndesa giifi maɓɓe yeeso jooɗorgal ngal e ɓe mbi'a,</verse><verse id="11">“Yaa Joomiraawo Allah amin,
a hewtii mawnineeki. Mangu e laamu e bawɗe fuu an jeyiɗum,
ngam an tagi koo ɗume.
E yidde maaɗa ɗum tagaa, ɗum jooɗii.”</verse></chapter><chapter id="5"><verse id="1">Sey ngiimi jooɗiiɗo dow jooɗorgal ngal e jogii wonde deftere e jungo nyaamo windaande nder e yaasi, e nde maɓɓiraa haatimiije joweeɗiɗi.</verse><verse id="2">Nden mi yi'i goɗɗo malaa'ikaajo gooduɗo laamu e mo wi'a e sembe, “Moye hewti takkita haatimiije deftere nde'e maɓɓitande?”</verse><verse id="3">Ammaa ɗum heɓaayi goɗɗo e ton dow koo nder duuniyaaru koo nder mayɓe potuɗo maɓɓutuki deftere nden koo raara nder mayre.</verse><verse id="4">Sey puɗɗumi bojji nawɗi ngam ɗum heɓaayi kewtuɗo maɓɓitande raara nder mayre.</verse><verse id="5">Sey go'oto nder mawɓe ɓen wi'iyam, “Alu bojji. Raɗɗum sembindu ndu lenyol Yahuuda, suudu Dawda, heɓii jaalorgal, o takkitay haatimiije joweeɗiɗi nden o maɓɓita deftere nden.”</verse><verse id="6">Sey ngiimi wondi Karoori e darii haade jooɗorgal ngal. Tagaaɗum nayum gooduɗum yonki ɗum e mawɓe ɓen e piliindi. Karoori ndin bo ndi hirsaanoma. E ndi woodi luwe joweeɗiɗi e gite joweeɗiɗi, kanje ngoni Ruuhuuji Allah joweeɗiɗi lilaaɗi nder duuniyaaru fuu.</verse><verse id="7">Sey Karoori ndin yahi jaɓi deftere nden e jungo nyaamo jooɗiiɗo dow jooɗorgal ngal.</verse><verse id="8">Nde ndi jaɓinde, tagaaɗum nayum gooduɗum yonki ɗum e mawɓe 24 ɓen njani yeeso mayri mawninindi. Koo moye e jogii garaayaaru e tummude jiinaari e nde heewi urde welnde, kayre woni do'aaje yimɓe Allah.</verse><verse id="9">Ɓe ngimi gimol kesol e ɓe mbi'a,
“A hewtii njaɓaa deftere nden
takkitaa haatimiije mayre,
ngam ndenno a waraama, nden barka ƴiiƴam maaɗa a rimɗinanii Allah
yimɓe daga koo ngole lenyol, e koo ngale ɗemngal, e daga koo ɓeye yimɓe, e daga koo ndiye leydi.</verse><verse id="10">A wartiriiɓe yimɓe maaɗa ardiiɓe diina ngam ɓe kuwana Allah meeɗen,
ɓe laamoto e duuniyaaru.”</verse><verse id="11">Gaɗa ɗon mi raarii, sey nanmi hononde malaa'ika'en ɗuɗɓe, ɗuuɗuki maɓɓe walaa keerol. E ɓe pilii jooɗorgal ngal e tagaaɗum gooduɗum yonki ɗum ɗon e mawɓe ɓen,</verse><verse id="12">e ɓe ngima sembee e ɓe mbi'a,
“Karoori baraandi ndin
ndi hewtii ndi heɓa bawɗe, e risku, e faamu, e sembe,
e mangu, e mawnineeki, e manteeki!”</verse><verse id="13">Sey nanmi koo ɗume ko tagaa e dow, e nder duuniyaaru, e ley leydi, e nder ndiyam, e ko woni nder maajum fuu, e ɗum yima e ɗum wi'a,
“Mantuki, e mangu, e mawnineeki, e laamu
ɗum tabbita to Jooɗiiɗo dow jooɗorgal laamu on, e Karoori ndin
haa abadaa abadin!”</verse><verse id="14">Sey tagaaɗum gooduɗum yonki ɗum ɗon nayum mbi'i, “Aamin!” Sey mawɓe ɓen ndiccii mawnini Joomiraawo.</verse></chapter><chapter id="6"><verse id="1">Nden mi yi'i Karoori ndin takkitii go'o nder haatimiije joweeɗiɗi ɗen. Sey nanmi go'o nder tagaaɗum nayum gooduɗum yonki ɗum ɗon noddii sembee bo hoolo falmaango wi'i, “Woroy!”</verse><verse id="2">Nde ndarmi sey ngiimi wongu puccu ndanewu. Gonɗo dow maggu e jogii bakahi, ɗum hokkimo giifol. O keɓuɗo jaalorgal o wurtii ngam o ɓeyda heɓuki jaalorgal.</verse><verse id="3">Nde Karoori ndin takkiti haatimiire ɗiɗawre, sey nanmi tagaaɗum gooduɗum yonki ɗiɗaɓum wi'ii, “Woroy!”</verse><verse id="4">Sey wongu puccu woɗewu coloy wurtoyii ɗum wi'i gonɗo dow maggu itta jam daga nder duuniyaaru, ngam yimɓe mbarmbartira. O hokkaa kaafahi mawki.</verse><verse id="5">Nde Karoori ndin takkiti haatimiire tatawre sey nanmi tagaaɗum tataɓum gooduɗum yonki wi'ii, “Woroy!” Nde ndarmi sey ngiimi puccu ɓalewu. Gonɗo dow maggu e jogii poondirɗum e jungo.</verse><verse id="6">Sey nanmi goɗɗum bo hononde e wurtoyoo hakkunde tagaaɗum nayum gooduɗum yonki ɗum ɗon e nde wi'a, “Ɗum yoɓay ceede kuugal nyalnde go'o ngam poondirgel alkamaari go'o. Ɗum yoɓay ceede kuugal nyalnde go'o ngam poondirkoy tatoy koy gawri. Ammaa taa' wonnu nebbam jaytun koo ndiyam inabooje.”</verse><verse id="7">Nde Karoori ndin takkiti haatimiire nayawre mi nanii go'otum nder tagaaɗum nayum ɗum wi'ii, “Woroy!”</verse><verse id="8">Nden mi yi'ii wongu puccu haako haakowu. Inde gonɗo dow maggu Mayde, Laahira e tokkirimo gaɗa. Ɗum hokkiɓe laamu ɓe mbara neɗɗo go'oto nder koo ɓeye yimɓe nayo nder duuniyaaru ngam ɓe mbardaɓe e kaafaaje, e weelo kallungo, e nyawuuji, e diiwe ladde.</verse><verse id="9">Nde Karoori ndin takkiti haatimiire njowaɓre nden, mi yi'ii yonkiiji ɓe ɗum wari ngam ɓe nga'ajinii Wolde Allah e goonga. E ɓe ley to ɗum wulata urde.</verse><verse id="10">Sey ɓe ƴefti hononde sembee ɓe mbi'i, “Yaa Joomiraawo Joomu koo ɗume, ceniiɗo, gooduɗo goonga, naa ndeye ngaɗantaa duuniyaaru kiita ngaatanoɗaamin ngam warki ki ɓe mbarimin?”</verse><verse id="11">Sey ɗum hokki koo moye maɓɓe limcere raneere, ɗum wi'iɓe ɓe ciwtoo seɗɗa, naa ɗum hebbitii waruki horiiɓe nder higooɓe kuugal maɓɓe tokkuɓe Yeesu, ɓe ɗum warata non no ɗum wardiɓe.</verse><verse id="12">Nde Karoori ndin takkiti haatimiire joweego'oore, sey ɗum waɗi dimbol leydi mangol. Naange ɓalwi kirim bo ƴulɓe. Lewru wooji coloy bo ƴiiƴam.</verse><verse id="13">Koode boo njani njaninoyi no ɓikkoy ibbe njaniroyta to hendu dimbii lekki kin.</verse><verse id="14">Sey dow taggii no ɗum taggirta daago, ɗum sottini koo ndeye hocceere e leydi ngondi caka ndiyam daga to ɗum woni.</verse><verse id="15">Sey laamiiɓe duuniyaaru, e ardiiɓe, e mawɓe sooji'en, e gooduɓe risku, e gooduɓe laamu, e maccuɓe, e naa' maccuɓe ɓe cuuɗii nder luurooji e ley kaaƴe nder kocceeje.</verse><verse id="16">Ɓe mbi'i kocceeje ɗen e kaaƴe ɗen, “Njanoyee dow amin, cuuɗonmin to' gonɗo dow jooɗorgal laamu yi'amin, nden to' Karoori ndin halkamin.</verse><verse id="17">Ngam nyalnde monnere maɓɓe kallunde warii. Moye waawata daraaki?”</verse></chapter><chapter id="7"><verse id="1">Gaɗa non mi yi'ii malaa'ika'en nayo e ndarii e guttulli nayi ɗi duuniyaaru. E ɓe curi henduuji nayi ɗi duuniyaaru ngam to' hendu wisa dow leydi koo dow maayo koo dow koo kiye lekki.</verse><verse id="2">Sey ngiimi goɗɗo malaa'ikaajo e ƴenta dow daga fuuna e mo jogii haatimiire Allah gooduɗo yonki. O metani malaa'ika'en nayo ɓen ɗon ɓe Allah hokki laamu lallinki leydi e maayo. O metaniɓe e hononde cembinde,</verse><verse id="3">o wi'i, “To' on lallin leydi koo maayo koo leɗɗe naa min ngaɗanii maccuɓe Allah meeɗen alaama to tiiɗe maɓɓe taw.”</verse><verse id="4">Sey nanmi ɗuɗki ɓe ɗum waɗani alaama ɓen kewtii yimɓe 144,000. Ɓe fuu maɓɓe daga nder lenyi Israa'iila sappo e ɗiɗi ɓe ngoni,</verse><verse id="5">yimɓe 12,000 daga lenyol Yahuuda, yimɓe 12,000 daga lenyol Rubaynu, yimɓe 12,000 daga lenyol Gat,</verse><verse id="6">yimɓe 12,000 daga lenyol Aaciru, yimɓe 12,000 daga lenyol Naftaali, yimɓe 12,000 daga lenyol Manaase,</verse><verse id="7">yimɓe 12,000 daga lenyol Saaminu, yimɓe 12,000 daga lenyol Leewi, yimɓe 12,000 daga lenyol Isaaka,</verse><verse id="8">yimɓe 12,000 daga lenyol Jabaluuna, yimɓe 12,000 daga lenyol Isufu, yimɓe 12,000 daga lenyol Biliyaaminu.</verse><verse id="9">Gaɗa ɗum ɗon mi raarii sey ngiimi yimɓe ɗuɗɓe ɓe ƴaɓɓake limngal. Ɓe ngaroyii daga koo ndiye leydi, e koo ngole lenyol, e koo ɓeye yimɓe, e koo ngale ɗemngal, e ɓe ndarii yeeso jooɗorgal laamu ngal e Karoori ndin e ɓe ɓornii kolte daneeje tar. E ɓe njogii licoy haako dabiinooje e juuɗe maɓɓe.</verse><verse id="10">E ɓe ƴefta hononde sembee e ɓe mbi'a, “Kisndam waroyii daga to Allah meeɗen jooɗiiɗo dow jooɗorgal laamu e Karoori ndin!”</verse><verse id="11">Malaa'ika'en fuu e ndarii pilii jooɗorgal laamu ngal e mawɓe ɓen ɗon e tagaaɗum nayum gooduɗum yonki ɗum ɗon. Ɓe fuu ɓe njani ɓe mawnini Allah.</verse><verse id="12">E ɓe mbi'a, “Aamin! Mantuki, e teddungal, e faamu, e yettoore, e mangu, e bawɗe, e sembe tabbita to Allah meeɗen haa abadaa abadin! Aamin.”</verse><verse id="13">Sey go'oto nder mawɓe ɓen ɗon ƴamiyam wi'i, “Ɗum ɓeye ɓe'e yimɓe ɓorniiɓe kolte daneeje? Nden daga toye ɓe ƴiwoyi?”</verse></chapter><chapter id="8"><verse id="1">Nde Karoori ndin takkiti haatimiire joweeɗiɗawre, sey koo ɗume de''iti ton dow haade mintiiji 30.</verse><verse id="2">Nden mi yi'ii malaa'ika'en njoweeɗiɗo dariiɓe yeeso Allah ɗum hokkiɓe luwe joweeɗiɗi.</verse><verse id="3">Sey goɗɗo malaa'ikaajo wari darii yeeso to ɗum wulata urde welnde e mo jogii tummude jiinaari nde ɗum wulata urde nder mayre. Ɗum hokkimo urde ɗunde ngam o hawtande e do'aare yimɓe Allah o hokkande Allah to ɗum wulata urde welnde ɗum jiinaari gonɗum yeeso jooɗorgal laamu ngal.</verse><verse id="4">Sey curka urde nden ummii daga nder tummude nde o jogii nden hawti e do'aaje yimɓe Allah ɓen ka yahi yeeso Allah.</verse><verse id="5">Sey malaa'ikaajo on hocci tummude nden hebbininde hiite daga to ɗum wulata urde welnde, o sankitinge dow duuniyaaru. Sey ɗum nangi waɗuki palmaali, e hoolo, e maƴƴe, e dimbol leydi.</verse><verse id="6">Nden malaa'ika'en ɓen ɗon njoweeɗiɗo jogiiɓe luwe joweeɗiɗi ɓe ciryii duudukiɗe.</verse><verse id="7">Malaa'ikaajo arandeejo duudi luwal muuɗum sey raa malemalleeje kalluɗe e hiite e ɗum jillindirii e ƴiiƴam ɗum meccoyaa dow duuniyaaru. Hiite ngen boo nyaami sendere go'o nder cende tati ɗe duuniyaaru, nge nyaami sendere go'o nder cende tati ɗe leɗɗe e fuɗe fuɗeeji.</verse><verse id="8">Nde malaa'ikaajo ɗiɗaɓo duudi luwal muuɗum, sey ɗum hubii goɗɗum nder maayo nanduɗum e hocceere mawnde e ɗum nyaama hiite. Daga ɗon sendere go'o nder cende tati ɗe maayo ngon warti ƴiiƴam.</verse><verse id="9">Nden sendere go'o nder cende tati ɗe marle maayo ngon mbaati, nden sendere go'o nder cende tati ɗe komiije gonɗe ɗon kalki.</verse><verse id="10">Nde malaa'ikaajo tataɓo duudi luwal muuɗum, sey wonde hoodere yanoyi daga dow e nde nyaama hiite bo yawre nde ɗum yardata nyaaki. Nde yani dow sendere go'o nder cende tati ɗe canɗi e to ndiyam ɓuliroyta.</verse><verse id="11">Inde hoodere nden “Kaɗɗum.” Sey sendere go'o nder cende tati ɗe ndiyam warti kaɗɗam. Yimɓe ɗuɗɓe nde njari ndiyam ɗam ɓe maayi ngam ɗam wartii kaɗɗam.</verse><verse id="12">Nde malaa'ikaajo nayaɓo duudi luwal muuɗum, sey ɗum piyi sendere go'o nder cende tati ɗe naange e lewru e koode, haa sendere go'o nder cende tati ɗe jayngol naange e lewru e koode nyiɓɓi. Sendere go'o nder cende tati nde nyalawma warti nyiwre; non maa jemma.</verse><verse id="13">Nden nde ndaarumi, sey nanmi wonga ciila e nga fiira e dow e nga wi'a e sembe, “On mbonii! On mbonii! On mbonii onon jooɗiiɓe nder duuniyaaru, to ɗum duudii luwe koriiɗe ɗe malaa'ika'en ɓen ɗon tato ciryii duuduki!”</verse></chapter><chapter id="9"><verse id="1">Nde malaa'ikaajo njowaɓo duudi luwal muuɗum, sey ngiimi hoodere yanoyii nder duuniyaaru daga dow. Sey ɗum hokkinde maɓɓitirgel dammugal ngayka kalluka lugguka.</verse><verse id="2">Nde hoodere nden maɓɓiti ngayka kan, sey wokka curka ɓaleha wurtoyii bo curka ladde nyaamoore hiite, ka ɓalwini naange e njayri dow.</verse><verse id="3">Sey mbaabeho mburtoyii daga nder curka kan ko njipponoyii duuniyaaru. Ɗum hokkiko sembe ŋatuki bo jahe.</verse><verse id="4">Sey ɗum wi'iko to' ko meema geene, koo leɗɗe, koo goɗɗum fuɗe‑fuɗe, sey ni yimɓe ɓe ngalaa alaama Allah e tiiɗe maɓɓe tan.</verse><verse id="5">Ɗum aliko ko torra yimɓe ɓen torra kalluka haa lebbi jowi, ammaa to' ko mbaraɓe. Nawɗum ŋatuki maako bo nawɗum ŋatuki jahe.</verse><verse id="6">Nder balɗe ɗen yimɓe ɗaɓɓitay mayde, ammaa ɓe keɓataande; ɓe kaaɓay ɓe maaya, ammaa mayde nden doggayɓe.</verse><verse id="7">Mbaabeho kon e nandi e pucci ciryiiɗi ngam konu, e ko ngoodi goɗɗum to ko'e bo giifi jiinaari, geece maako boo e nandi e ɗe yimɓe.</verse><verse id="8">Gaasa maako e nandi e gaasa ko'e rewɓe, nden nyiiƴe maako e nandi e ɗe sembindu.</verse><verse id="9">Gabaaje maako e cuddorii e goɗɗum nanduɗum e toggohoy njamndi, sonnyo biyeeli maako boo e nandi e sonnyo pucci kaɓɓanaaɗi keeke konu e ɗi ndogga e ɗi ummanii konu.</verse><verse id="10">E ko ngoodi bicce piɗooje bo ɗe jahe. Bicce ɗen boo e ngoodi sembe nawnuki yimɓe haa lebbi jowi.</verse><verse id="11">Nden e ko ngoodi laamiiɗo laamotooɗoko, kanko woni malaa'ikaajo ngayka kalluka lugguka kan. Inde maako nder Ibraaniyankoore woni “Abaddon,” nder Helenankoore boo “Afooliyon,” waato Kalkoowo.</verse></chapter><chapter id="10"><verse id="1">Nden mi fuɗɗitii mi yi'i goɗɗo malaa'ikaajo gooduɗo laamu, e mo jippoyoo daga dow, e mo suddorii duule. E mo woodi timbotimbola dow hoore maako, yeeso maako bo naange, koyɗe maako bo lekko nyaamooho hiite.</verse><verse id="2">E mo jogii wongol ɗerewol pamarol e jungo maako e ngol maɓɓitii. O waɗi koyngal maako ngal nyaamo dow maayo, koyngal maako ngal nano boo dow leydi.</verse><verse id="3">Sey o meti e hononde cembinde bo bojji sembindu. Nde o meti, sey palmaali joweeɗiɗi nootii e hoolo cembingo.</verse><verse id="4">Nde palmaali joweeɗiɗi ɗin kooli, sey ciryiimi mi winday. Ammaa sey nanmi wonde hononde daga dow wi'ii, “Taa' wi'u goɗɗo ko palmaali joweeɗiɗi ɗin ɗon mbi'i nden taa' winduɗum!”</verse><verse id="5">Nden malaa'ikaajo mo ngiimi e darii dow leydi e dow maayo ƴefti jungo muuɗum nyaamo dow.</verse><verse id="6">O hunorii inde Allah gooduɗo yonki haa abadaa abadin, taguɗo dow e ley e maayo e ko woni nder maajum. O wi'i, “Wonnuki carel horaaki kadin!</verse><verse id="7">Ammaa carel ko malaa'ikaajo joweeɗiɗaɓo duudata luwal muuɗum, Allah hebbinay sirru muuɗum, non no o wi'unoo maccuɓe maako annabo'en.”</verse><verse id="8">Nden hononde nde nanunoomi daga dow, nde fuɗɗitii nde metaniiyam nde wi'i, “Yahu njaɓaa ɗerewol ngol ɗon maɓɓitiingol e jungo malaa'ikaajo on ɗon dariiɗo dow maayo e dow leydi.”</verse><verse id="9">Sey njahumi to malaa'ikaajo on mbiimoomi o hokkayam ɗerewol ngol. Sey o wi'iyam, “Jaɓungol nyaamaa. Ngol wartay kaɗɗum nder reedu maaɗa, ammaa to honduko maaɗa ngol welay bo njumri.”</verse><verse id="10">Sey njaɓumi ɗerewol ngol e jungo malaa'ikaajo on nyaamumingol. Sey ngol warti belngol e honduko am bo njumri, ammaa gaɗa mi moɗiingol ngol warti kaɗɗum nder reedu am.</verse><verse id="11">Sey ɗum fuɗɗiti ɗum wi'iyam, “Doole puɗɗitaa mbi'a ko heɓata yimɓe e leyɗe feere‑feere, e lenyi, e ɗemɗe, e laamiiɓe ɗuɗɓe.”</verse></chapter><chapter id="11"><verse id="1">Nden ɗum hokkiyam goɗɗum poondirɗum nanduɗum e sawru, ɗum wi'iyam, “Umma njahaa poondaa wuro ceniingo e to ɗum hokkata Allah caahu, nden limaa mawninooɓe Allah nder maggo.</verse><verse id="2">Ammaa taa' foondu njayri yaasi wuro ngon, alundi, ngam ɗum hokkiindi leƴƴi duuniyaaru, ɓe laamoo Gariiri Ceniindi e sembe haa lebbi 42.</verse><verse id="3">Nden mi hokkay ceydu'en am ɗiɗo laamu ɓe nga'ajina wolde am haa balɗe 1,260, e ɓe ɓornii kolte kollayɗe wannaare.”</verse><verse id="4">Ɓen ɗon ceydu'en ɗiɗo kamɓe ngoni leɗɗe jaytun ɗiɗi e fitilaaji ɗiɗi dariiɗi yeeso Joomu duuniyaaru fuu.</verse><verse id="5">Fuu giɗɗo hallanaɓe, sey hiite wurtoyoo daga nder konduɗe maɓɓe halkamo. Non ɗum warirta koo moye giɗɗo hallankiɓe.</verse><verse id="6">E ɓe ngoodi laamu haɗuki ndiyam toɓa nder balɗe ɗe ɓe nga'ajinta Wolde Joomiraawo. Nden e ɓe ngoodi laamu ɓe ngartira ndiyam ƴiiƴam. Ɗonmaa e ɓe ngoodi laamu jippinanki duuniyaaru koo iri ɗume bone kalluɗum ɗum ɓe ngiɗi.</verse><verse id="7">Gaɗa ɓe keenyii wa'ajinki maɓɓe sey wondi mardi kallundi burtoytoondi nder ngayka lugguka kan honaɓe. Ndi heɓa jaalorgal dow maɓɓe ndi waraɓe.</verse><verse id="8">Ɗum alay ɓalli maɓɓe caka luumo gariiri mawndi. E ɗum noddira gariiri ndin “Sodom” koo “Masar” ngam ngikku jooɗiiɓe nder mayri. Nder mayri ɗum piyani Joomiraawo maɓɓe kuusaaje dow gaafaangal.</verse><verse id="9">Yimɓe daga koo ndiye leydi, e lenyi, e ɗemɗe ɓe ndaaray ɓalli ɗin haa balɗe tati e sendere ɓe kaɗa ɗum uwoyaɗi.</verse><verse id="10">Yimɓe duuniyaaru fuu nanay belɗum ɓe ngaɗa humto ɓe kokkindira dokke ngam annabo'en ɗiɗo ɓen mbaraama. Ɓe ngaɗay non ngam annabo'en ɓen pooɗaniino duuniyaaru fuu torra kalluka.</verse><verse id="11">Ammaa gaɗa balɗe tati e sendere, sey foofaango yonki waroyi daga to Allah nattiɓe. Ɓe ummii ɓe ndarii, kulol mangol nangi koo moye giiɗoɓe.</verse><verse id="12">Sey annabo'en ɗiɗo ɓen nani wonde hononde cembinde daga dow e wi'aɓe, “Ƴentoyee ɗo'o!” Sey ɓe koccaa yaaki dow nder nduula, wanywanyɓe maɓɓe e ndaara.</verse><verse id="13">Ɗon e ɗon ɗum waɗi wongol dimbol leydi kallungol, sey sendere go'o nder cende sappo ɗe gariiri ndin yani, ɗum wari yimɓe 7,000. Kulol mangol nangi yimɓe koriiɓe, ɓe mawnini Allah Mo Dow.</verse><verse id="14">Halkere ɗiɗawre ƴaɓɓake. Halkere tatawre e wara naa' ko neeɓi.</verse><verse id="15">Sey malaa'ikaajo joweeɗiɗaɓo duudi luwal muuɗum, sey ɗum nani hononɗe cembiɗɗe daga dow e mbi'a, “Laamu duuniyaaru fuu wartii ɗum Joomiraawo meeɗen e Almasiihu maako. O laamoto haa abadaa abadin!”</verse><verse id="16">Sey mawɓe ɓen ɗon 24 jooɗiiɓe dow jooɗorle laamu maɓɓe yeeso Allah ɓe njani yeeso maako ɓe mawninimo.</verse><verse id="17">E ɓe mbi'a,
“Yaa Allah Joomiraawo Joomu Bawɗe, an woni jooni, an woni ndenno!
Min ngettiima ngam a huutirii bawɗe maaɗa a fuɗɗii laamaaki.</verse></chapter><chapter id="12"><verse id="1">Sey goɗɗum kulniiɗum kayɗiniiɗum wangi e dow. Goɗɗo debbo e suddorii naange e mo darii dow lewru. E mo taari giifol goodungol koode sappo e ɗiɗi.</verse><verse id="2">E mo woodi reedu e mo diccii o danyay, e mo woya ngam nawɗum danyngol kalluɗum.</verse><verse id="3">Ɗonmaa goɗɗum kulniiɗum kayɗiniiɗum wangi e dow: wonga mbooga mboɗewa ngoodunga ko'e joweeɗiɗi e luwe sappo, koo ndeye hoore e woodi giifol.</verse><verse id="4">Sey wicco maaga wuuwi sendere go'o nder cende tati ɗe koode nga rufoyiɗe dow duuniyaaru. Sey nga wari nga darii yeeso on ɗon debbo dicciiɗo danyay ngam nga nyaama ɓingel maako to o danyiingel.</verse><verse id="5">O danyi ɓiɗɗo gorko laamotooɗo duuniyaaru e sawru njamndi. Ammaa ɗum hocci ɓiɗɗo on ɗum yaarimo to Allah to jooɗorgal laamu maako.</verse><verse id="6">Debbo on boo doggi natti ladde yaaki wonde wigeere to Allah siryaniimo to ɗum faamantamo haa balɗe 1,260.</verse><verse id="7">Sey konu ummii ton dow. Miikaa'ilu e malaa'ika'en muuɗum konidi e mbooga ngan e malaa'ika'en magga.</verse><verse id="8">Ammaa ɗum heɓi jaalorgal dow mbooga ngan, ɗum riiwinga e malaa'ika'en maaga daga ton dow.</verse><verse id="9">Ɗum hubinoyinga nder duuniyaaru. Kanga woni mbooga nga daga ndenno bi'eteenga Gullotooɗo koo Ceyɗan, majjinoowo duuniyaaru. Ɗum hubininga nder duuniyaaru fuu e malaa'ika'en maako.</verse><verse id="10">Sey nanmi wonde hononde cembinde daga dow e wi'a, “Jooni kisndam, e laamu, e bawɗe Allah meeɗen, e laamu Almasiihu maako warii. Ngam on ɗon gullotooɗo bandiraaɓe meeɗen yeeso Allah jemma e nyalawma riiwaama daga dow.</verse><verse id="11">Ɓe keɓii jaalorgal dow maako barka ƴiiƴam Karoori ndin nden e barka Wolde Allah ngam ɓe njaɓii ɓe ndulla yonki maɓɓe.</verse><verse id="12">Ngam non, onon wonɓe nder wuro Allah ton dow, nanee belɗum! Ammaa on mbonii onon wonɓe nder duuniyaaru e ko woni nder maayo! Ngam Ceyɗan jipponoyake'on e ɓerni bo pusay ngam e mo andi carel maako ɓadake re'uki.”</verse><verse id="13">Nde mbooga ngan anditi riiwaama nder duuniyaaru, sey nga fuɗɗi tokkuki debbo on ɗon danyuɗo ɓiɗɗo gorko.</verse><verse id="14">Ammaa ɗum hokki debbo on biyeeli ɗiɗi ɗi ciila manga ngam o fiira o yaha wigeere nde ɗum siryaniimo nder ladde. Ton ɗum faamantamo haa duuɓi tati e sendere.</verse><verse id="15">Sey mbooga ngan tuuti ndiyam bo caangol gaɗa debbo on, ngam ndiyam ɗam dillida e maako.</verse><verse id="16">Ammaa leydi wallimo ndi omti honduko ndi yardi ndiyam ɗam.</verse><verse id="17">Sey mbooga ngan monnani debbo on, nga ummoyii nga hona lenyol maako, waato koo moye tokkoowo ko Allah wi'i jaɓuɗo goonga ka Yeesu waddi.</verse><verse id="18">Sey mbooga ngan darii dow njaareendi ngondi daande maayo.</verse></chapter><chapter id="13"><verse id="1">Sey ngiimi wondi mardi e wurtoyoo daga nder maayo e ndi woodi luwe sappo e ko'e joweeɗiɗi. Koo ngale luwal e woodi giifol nden koo ndeye hoore e woodi inde kollaynde Allah yawaare.</verse><verse id="2">Mardi ndi ngiimi ndin e ndi nandi e cembindu e ndi woodi koyɗe mawɗe gooduɗe gaasa e peɗeeli juutuɗi bo ɗi wonga ndiwriwa ladde bi'eteenga beyar. Honduko mayri e nandi e ko sembindu. Mbooga ngan boo hokkindi bawɗe muuɗum, e jooɗorgal laamu muuɗum, e laamu mawɗum.</verse><verse id="3">Nden hoore wo'oyre daga nder ko'e mardi ndin e woodi wonde nawnoode baawaynde warkindi. Ammaa nawnoode nden yaadake hoyii. Ngam non koo moye nder duuniyaaru hayɗini tokki mardi ndin.</verse><verse id="4">Ɓe mawnini mbooga ngan, ngam nga hokkiindi laamu. Ɗonmaa ɓe mawnini mardi ndin, e ɓe mbi'a, “Moye hewti bo mardi ndi'i? Moye waawata haɓda e mayri?”</verse><verse id="5">Ɗum ali mardi ndin mawnina hoore muuɗum e huɗa Joomiraawo, ɗum alindi ndi laamoo lebbi 42.</verse><verse id="6">Ndi fuɗɗi huɗuki Allah e inde maako e to o jooɗotoo, e fuu jooɗiiɓe ton dow.</verse><verse id="7">Ɗum alindi ndi hona yimɓe Allah ndi heɓa jaalorgal dow maɓɓe. Ndi hokkaa laamu dow koo ngole lenyol, e koo ɓeye yimɓe, e koo ngale ɗemngal, e koo ndiye leydi.</verse><verse id="8">Fuu yimɓe jooɗiiɓe e duuniyaaru ɓe mawninayndi, sey ni ɓe ɗum windi inɗe maɓɓe ko duuniyaaru tagee nder deftere yonki nde Karoori baraandi.</verse><verse id="9">“Fuu gooduɗo noppi nanooji nana!</verse><verse id="10">Koo moye ɗum windi naa yahii maccungaaku, too, naa yahii: nden koo moye ɗum windi e kaafahi o wardetee, too, e kaafahi kin o wardetee. Ngam maajum sey yimɓe Allah kooloomo ngaɗa munyal.”</verse><verse id="11">Nden mi yi'ii wondi mardi e wurtoyoo daga nder leydi. E ndi woodi luwe ɗiɗi bo ɗe karoori, e ndi meta bo mbooga.</verse><verse id="12">E ndi huutira laamu mardi arandeeri ndin fuu yeeso arandeeri ndin. Ndi waɗii duuniyaaru e koo moye gonɗo nder mayru mawnina mardi arandeeri ndin, ndin ɗon ndi nawnoode mayri hoyi.</verse><verse id="13">Mardi ɗiɗawri ndin waɗi fii kayɗiniiɗum ɗuɗɗum, haa maa ndi waɗi hiite rufoyi nder duuniyaaru daga dow. Ndi waɗi non yeeso gite koo moye.</verse><verse id="14">Ndi majjini yimɓe wonɓe duuniyaaru e kayɗiniiɗum ɗum um alindi ndi waɗa e yeeso mardi arandeeri nawniraandi kaafahi ammaa e ndi woodi yonki. Nden ndi wi'iɓe ɓe ngaɗa ngunkiwa nandunga e mardi arandeeri ndin ngam hokkukindi mangu.</verse><verse id="15">Ɗum ali mardi ɗiɗawri ndin fuufana ko ɓe ngaɗi ɗum foofaango yonki ngam ɗum meta ɗum waɗa fuu ganyuɗo mawninkiɗum waree.</verse><verse id="16">Ɗonmaa mardi ɗiɗawri ndin waɗi koo moye waɗanee alaama mayri e jungo nyaamo koo e tiinde, mawɗo e pamaro, gooduɗo risku e mo walanaa, maccuɗo e naa' maccuɗo.</verse><verse id="17">Ndi waɗu non ngam to' goɗɗo sooda koo soora to walaa alaama mayri, waato inde mayri koo lamba inde mayri.</verse><verse id="18">Ɗo'o e haani kuutiron faamu. Fuu gooduɗo andal o wurtina ma'ana lamba mardi ndin ɗon, ngam lamba ɗum ɗum inde neɗɗo. Lamba ɗum woni 666.</verse></chapter><chapter id="14"><verse id="1">Nden mi raarii sey ngiimi Karoori ndin e darii dow Hocceere Sihiyoona. E mo wondi e yimɓe 144,000 ɓe ɗum windani inde maako e nde Nyaako maako to tiiɗe maɓɓe.</verse><verse id="2">Sey nanmi wonde hononde daga dow cembinde bo hoolo ndiyamji doggooji, bo hoolo riggaango cembingo. E nde nandi e iido fiiki garaayaaji.</verse><verse id="3">E ɓe ngima wongol gimol kesol yeeso jooɗorgal laamu ngal e tagaaɗum nayum gooduɗum yonki ɗum ɗon e yeeso mawɓe ɓen ɗon. Walaa baawayɗo ekkitaaki gimol ngol, sey ɓen ɗon yimɓe 144,000 tan ɓe ɗum rimɗini daga duuniyaaru.</verse><verse id="4">Kamɓe ngoni gaɗuɓe jonde lamnde ngam ɓe meeɗaayi walduki e rewɓe, e ɓe tokka Karoori ndin fuu to ndi fa'i. Kamɓe ngoni rimɗinaaɓe nder yimɓe horiiɓe, kamɓe ngoni ɓe ɗum arti hokkuki Allah e Karoori ndin.</verse><verse id="5">Ɗum meeɗaayi nanki fewre daga konduɗe maɓɓe, ngam ɓe meeɗaayi waɗuki goɗɗum ko wooɗaa.</verse><verse id="6">Nden mi yi'ii goɗɗo malaa'ikaajo e fiira ton dow, e mo yaada e Habaru Belɗum tabitayɗum ngam o wa'ajinana yimɓe duuniyaaru ɓe koo ngole lenyol, e koo ɓeye yimɓe, e koo ngale ɗemngal, e koo ndiye leydi.</verse><verse id="7">O ƴefti hononde sembee o wi'i, “Kulee Allah mawnineemo! Ngam carel ngel o waɗanta duuniyaaru kiita waɗii. Mawninee taguɗo dow e ley, e maayo e to ndiyam ɓulata.”</verse><verse id="8">Sey malaa'ikaajo ɗiɗaɓo tokki arandeejo on e wi'a, “Gariiri Baabiila halkaama! Gariiri mawndi ndin ndi halkaama! Ndi yarnii lenyi wongu njaru gaylitayngu hoore, waato njeenu, ndi fooɗoyi monnere Allah.”</verse></chapter><chapter id="15"><verse id="1">Sey ngiimi goɗɗum alaama ton dow mawɗum kayɗiniiɗum. Mi yi'ii malaa'ika'en njoweeɗiɗo jogiiɓe bone joweeɗiɗi kalluɗum cakitiiɗum, ngam kanje ngoni keerol monnere Allah.</verse><verse id="2">Sey ngiimi goɗɗum bo maayo daarolle hawti e hiite. Nden mi yi'i keɓuɓe jaalorgal dow mardi arandeeri ndin ɗon e ngunkiwa nandunga e mayri e lamba kollayɗum inde mayri. E ɓe ndarii daande maayo daarolle ngon e ɓe njogii garaayaaji ɗi Allah hokkiɓe.</verse><verse id="3">E ɓe ngima gimol Muusa maccuɗo Allah e gimol Karoori ndin, e ɓe mbi'a,
“Yaa Allah Joomiraawo Joomu Bawɗe,
kuuɗe maaɗa ɗe mawɗe kayɗiniiɗe.
Laamiiɗo leƴƴi fuu,
koo ɗume ko ngaɗataa e woodi aadilaaku e goonga!</verse><verse id="4">Moye woni hulataama, yaa Joomiraawo?
Moye woni mawnintaa mangu maaɗa?
Ngam an tan woni ceniiɗo.
Yimɓe duuniyaaru fuu mawninte,
ngam koo moye yi'ii kuuɗe maaɗa ɗe aadilaaku.”</verse><verse id="5">Gaɗa non mi yi'ii Wigeere Ɓurnde Senaaki nder wuro Allah ton dow e omtii.</verse><verse id="6">Sey ɓen ɗon malaa'ika'en njoweeɗiɗo jogiiɓe bone kalluɗum mburtoyii daga nder wuro ngon e ɓe ɓornii kolte ɗelmuɗe boɗɗe ɗelkitotooɗe, e ɓe taadii taadorɗe jiinaari to gabaaje maɓɓe.</verse><verse id="7">Sey go'o nder tagaaɗum nayum gooduɗum yonki ɗum ɗon hokki malaa'ika'en njoweeɗiɗo ɓen tummuɗe joweeɗiɗi ɗe jiinaari e ɗe keewi monnere Allah gooduɗo yonki haa abadaa abadin.</verse><verse id="8">Sey curka ƴiwoyi daga to bawɗe Allah e teddungal maako heewi wuro ngon haa walaa bawɗo nattukingo naa bone joweeɗiɗi ɗum ɗon ɗum malaa'ika'en njoweeɗiɗo nde'ii.</verse></chapter><chapter id="16"><verse id="1">Sey nanmi wonde hononde cembinde daga nder wuro ceniingo ton dow e nde wi'a malaa'ika'en njoweeɗiɗo ɓen ɗon, “Njahee ndufanon duuniyaaru tummuɗe joweeɗiɗi ɗen ɗon ɗe monnere Allah!”</verse><verse id="2">Daga ɗon sey malaa'ikaajo arandeejo yahi wayli ko woni nder tummude muuɗum dow duuniyaaru. Sey ngokko putto nawko kalluko mburtonoyii ɓen ɗon gooduɓe alaama mardi arandeeri ndin ɗon e mawninɓe ngunkiwa nandunga e mayri.</verse><verse id="3">Malaa'ikaajo ɗiɗaɓo maa wayli ko woni nder tummude muuɗum nder maayo. Sey ndiyam maayo ngon warti bo ƴiiƴam mayɗo. Koo ɗume ko woodi yonki gonɗum nder maago waati.</verse><verse id="4">Sey malaa'ikaajo tataɓo maa wayli ko woni nder tummude muuɗum nder canɗi e to ndiyam ɓuliroyta. Sey ɗum fuu ɗum warti ƴiiƴam.</verse><verse id="5">Mi nanii malaa'ikaajo paamanoowo ndiyam e wi'a, “Yaa Ceniiɗo, an woni ndenno an woni jooni. An a aadiliijo nder kiita maaɗa kan ɗon.</verse><verse id="6">Ngam kalluɓe ndufii ƴiiƴam yimɓe maaɗa e annabo'en maaɗa, raɗɗum boo a hokkiiɓe ƴiiƴam ɓe njara ngam non haananiɓe.”</verse><verse id="7">Sey nanmi hononde daga to ɗum wulata urde welnde e wi'a, “Goonga, Allah Joomiraawo Joomu Bawɗe! A waɗira kiita e goonga e aadilaaku!”</verse><verse id="8">Sey malaa'ikaajo nayaɓo wayli ko woni nder tummude muuɗum dow naange. Sey ɗum alinge nge wula yimɓe gulɗum kalluɗum.</verse><verse id="9">Sey nge wuli yimɓe no halli, ɓe kuɗi inde Allah, kanko gooduɗo laamu dow bone joweeɗiɗi ɗum ɗon. Ammaa ɓe tuubaayi ɓe mawninaayimo.</verse><verse id="10">Malaa'ikaajo njowaɓo maa wayli ko woni nder tummude muuɗum dow jooɗorgal laamu mardi arandeeri ndin, sey nyiwre maɓɓi koo toye to ndi laamotoo. Yimɓe ŋati ɗemɗe maɓɓe ngam bone,</verse><verse id="11">ɓe kuɗi Allah Mo Dow ngam nawɗum putto kalluko keɓukoɓe. Ammaa fuu e non ɓe tuubaayi daga kuuɗe maɓɓe kalluɗe.</verse><verse id="12">Sey malaa'ikaajo joweego'oojo wayli ko woni nder tummude muuɗum nder iloowo mango bi'eteengo Yuferitis mango. Sey ngo ɓeeɓi ngo yoori ngam ɗum mo''inana laamiiɓe fuuna laawol.</verse><verse id="13">Sey ngiimi goɗɗi ginni kanji tati e ɗi nandi e paaɓi, go'otol e wurtoyoo daga nder honduko mbooga ngan ɗon, go'otol boo e wurtoyoo daga nder honduko mardi arandeeri ndin ɗon, nden go'otol e wurtoyoo daga nder honduko annabiijo on ɗon mo fewre.</verse><verse id="14">Kanji ngoni ginni gaɗooji kuuɗe kayɗiniiɗe. Kanji ngoni jahooji to laamiiɓe duuniyaaru fuu ɗi kawritaɓe ngam konu e nden ɗon nyalnde mawnde nde Allah Joomu Bawɗe.</verse><verse id="15">Yeesu wi'i, “Raɗɗum e mi waroya bo gujjo! O barkiɗinaaɗo fuu jooɗiiɗo e siryii ngam ɓornoo kolte muuɗum ngam to' o dilla o ɓornaaki o semta yeeso lenyol.”</verse><verse id="16">Sey ginni ɗin kawriti laamiiɓe ɓen to wigeere bi'eteende Armagedon nder ɗemngal Ibraaniyankoore.</verse><verse id="17">Nden malaa'ikaajo njoweeɗiɗaɓo wayli ko woni nder tummude muuɗum e njayri dow. Sey wonde hononde cembinde wurtoyii daga jooɗorgal laamu nder wuro ceniingo ton dow e nde wi'a, “Ɗum heenyii!”</verse><verse id="18">Sey ɗum waɗi ka maƴƴe e riggaaki e palmaali e dimbol leydi kallungol iri ngol ɗum meeɗaayi waɗuki daga ɗum fuɗɗi taguki yimɓe. Dimbol ngol ɓurii koo ngole dimbol ngol ɗum meeɗi waɗuki halluki.</verse></chapter><chapter id="17"><verse id="1">Sey go'oto nder malaa'ika'en njoweeɗiɗo ɓen ɗon jogiiɓe tummuɗe joweeɗiɗi ɗen wari wi'iyam, “Woroy mi holloymaa no Allah halkirta kaaruwaajo indinɗo, on ɗon waato gariiri mawndi ndin ɗon ngondi haade canɗi.</verse><verse id="2">Laamiiɓe duuniyaaru ngaɗidii njeenu e maako. Njeenu ɗum ɓe ngaadi yiltiiɓe bo o hokkuɓe njaru gaylitayngu hoore, kamɓe e yimɓe duuniyaaru fuu.”</verse><verse id="3">Nder wahayu ɗum, malaa'ikaajo on hocciyam yaariyam nder ladde ton ngiimi goɗɗo debbo e jooɗii dow wondi mardi mboɗeeri coloy. Ɓandu mayri fuu e woodi inɗe kuɗooje Allah e ndi woodi ko'e joweeɗiɗi e luwe sappo.</verse><verse id="4">Debbo on e ɓornii kolte cuuɗiije e boɗeeje coloy, e mo mo''itinorii coddi jiinaari, e coddi gaɗiraandi kaaƴe ɗe ceede feere‑feere. E mo jogii tummude jiinaari e jungo maako e nde heewi ndiyam inabojam, waato ko nefnii kalluɗum ɗum o waɗidi e worɓe.</verse><verse id="5">E tiinde maako ɗum windi wonde inde goodunde ma'ana cuuɗiiɗum, wi'uki, “Baabiila Mawndi inna kaaruwa'en inna koo ɗume ko nefnii ɗum duuniyaaru.”</verse><verse id="6">Sey ngiimi debbo on e yiltii ngam ƴiiƴam yimɓe Allah ɗam o yari e ƴiiƴam ɓe ɗum wari ngam tokkuki Yeesu.
Nde ngiimoomi mi hayɗinii naa' seɗɗa.</verse><verse id="7">Ammaa malaa'ikaajo on ƴamiyam wi'i, “Ngam ɗume kayɗintaa? Mi wi'ete ma'ana sirru debbo o'o e sirru mardi koccundimo ngoodundi ko'e joweeɗiɗi e luwe sappo.</verse><verse id="8">Mardi ndi ngiiɗaa, ndenno e ndi woodunoo yonki, jooni ndi walaa yonki, nden ɗo'o yeeso ndi wurtoyto daga nder ngayka kalluka lugguka ndi yaha to ndi halketee. Jooɗiiɓe e duuniyaaru ɓe ɗum windaayi inɗe maɓɓe nder deftere yonki ko duuniyaaru tagee, ɓe kayɗinay e yi'uki mardi ndin ɗon. Ngam ndenno e ndi woodunoo yonki, jooni ndi walaa yonki, nden ndi wartoyay.</verse><verse id="9">“Ɗo'o e haani neɗɗo huutira faamu ngam anduki ma'ana ɗu'um. Ko'e joweeɗiɗi ɗen ɗon ɗum ƴoole joweeɗiɗi to debbo on ɗon jooɗotoo,</verse><verse id="10">ɗonmaa kanje ngoni laamiiɓe njoweeɗiɗo. Njowo nder maɓɓe maayi, nden go'oto e laamoo jooni, go'oto on boo waraayi taw. To o warii, o laamoto carel seɗɗa tan.</verse><verse id="11">Mardi ndin ɗon goodunoondi yonki, jooni boo ndi walaa yonki, kayri woni go'oto nder laamiiɓe njoweeɗiɗo, ndi wartay laamiiɗo njoweetataɓo, nden ɗum halkandi.</verse><verse id="12">“Luwe ɗen ɗon sappo ɗe ngiiɗaa boo ɗum laamiiɓe sappo ɓe puɗɗaayi laamu taw, ammaa ɗum hokkayɓe laamu ɓe laamoo awa go'o e mardi ndin ɗon.</verse><verse id="13">Ɓe fuu nyumo maɓɓe go'o, nden ɓe kokkay mardi ndin ɗon bawɗe maɓɓe e laamu maɓɓe.</verse><verse id="14">Ɓe konay Karoori ndin, ammaa Karoori ndin heɓa jaalorgal dow maɓɓe ngam kanko woni Joomiraawo joomiraaɓe, Laamiiɗo lamlamɓe. Wonduɓe e maako boo ɓe noddaaɓe, ɓe cuɓaaɓe, ɓe tokkuɓe Joomiraawo boɗɗum.”</verse><verse id="15">Ɗonmaa malaa'ikaajo on wi'iyam, “Ndiyam ɗam ɗon ɗam ngiiɗaa, to debbo on ɗon jooɗii. Kanjam woni lenyi, e yimɓe ɗuɗɓe daga leyɗe feere‑feere e ɗemɗe feere‑feere.</verse><verse id="16">Luwe ɗen ɗon boo sappo ɗe ngiiɗaa, kanje e mardi ndin ɗon ɗe nganyay debbo on ɗon ɗe teeta koo ɗume ko o woodi, ɗe ɓortamo, ɗe nyaama kusel ɓandu maako, ɗe nguliramo hiite.</verse><verse id="17">Ngam Allah waɗiiɓe ɓe kuwa ko o yiɗi ɓe ngarta ɓe nyumo go'o, ɓe kokka mardi ndin laamu maɓɓe, naa ɗum hebbinii ko Allah wi'i.</verse><verse id="18">“Debbo on ɗon mo ngiiɗaa, kanko woni gariiri mawndi ndin ɗon goodundi laamu dow laamiiɓe duuniyaaru.”</verse></chapter><chapter id="18"><verse id="1">Gaɗa non mi yi'ii goɗɗo malaa'ikaajo e jippoyoo daga dow. E mo woodi laamu mawɗum teddungal maako yeynanii duuniyaaru fuu.</verse><verse id="2">Sey o noddi nder hononde cembinde, o wi'i, “Gariiri Baabiila halkaama! Gariiri mawndi yanii! Ndi wartii to ginni njooɗotoo, to ginni kawritata e koo ɗiye colli nefniiɗi karminiiɗi.</verse><verse id="3">Ngam kayri woni gariiri bonnundi lenyi duuniyaaru e waaduki njeenu e mayri. Njeenu ɗum ɓe ngaadi wartaniiɓe bo njaru gaylitayngu hoore. Laamiiɓe duuniyaaru ngaadii njeenu e mayri. Soodooɓe e cooritoo koo toye nder duuniyaaru keɓii risku ngam Baabiila e yiɗi waɗuki njeenu naa' seɗɗa.”</verse><verse id="4">Sey nanmi wonde hononde daga dow e nde wi'a,
“Onon yimɓe am, mburtoyee daga nder mayri,
ngam to' hakkeeji mayri hawta e mooɗon,
ngam to' bone kalluɗum keɓayɗumndi heɓa'on.</verse><verse id="5">Ngam hakkeeji mayri towii haa kewtii dow;
Allah boo yejjitaayi kalluɗum ɗum ndi waɗi.</verse><verse id="6">Ngaɗaneendi non no ndi waɗi fuu.
Ko ndi waɗi, ngaɗaneendi non nde ɗiɗi.
Cuutaneendi ko ɓuri sembe nde ɗiɗi nder tummude mayri ko ndi suutani woɓɓe.</verse><verse id="7">Kokkeendi bone pooɗaneendi wannaare, non no ndi mawniniri hoore mayri e nanki belɗum ɗum ndi nani.
Ngam e ndi wi'a hoore mayri,
‘E mi jooɗii, mi laamiiɗo.
Min, naa' mi debbo mo gorko muuɗum maayi,
mi nattataa wannaare.’</verse><verse id="8">Ngam non bone kalluɗum waranaymo nder nyalnde go'o,
mayde e wannaare e weelo kallungo,
nden ɗum wulamo e hiite,
ngam Allah Joomiraawo gaɗanayɗomo kiita o gooduɗo laamu.”</verse><verse id="9">Laamiiɓe duuniyaaru gaaduɓe njeenu e ko wooɗaa e maako ɓe mboyanaymo e ɓe ngulla to ɓe ngi'ii curka hiite nyaamayngemo.</verse><verse id="10">Ɓe ndaroto daga ɓadaaki ngam e ɓe kula to' torra ka o yarata hawta e maɓɓe, e ɓe mbi'a, “Wayyoo! Wayyoo! An gariiri mawndi! An Baabiila gariiri mawndi! Nder awa go'o tan torra kalluka yanonoyiima.”</verse><verse id="11">Soodooɓe e cooritoo wonɓe koo toye nder duuniyaaru mboyanaymo ngam wannaare, ngam walaa coodoowo goɗɗum to maɓɓe kadin.</verse><verse id="12">Walaa coodayɗo jiinaari maɓɓe, e ajurfaari maɓɓe, e kaaƴe ɗe ceede, e lu'ulu'uuji maɓɓe, e kolte ɗelmuɗe laɓɗe ɗelkitotooɗe, e kolte ɗelmuɗe ɗe ceede bi'eteeɗe siliki, e kolte cuuɗiije, e kolte boɗeeje coloy, e koo iri ɗeye leɗɗe cehaaɗe, e koo ɗume gaɗiraaɗum e nyiiƴe nyiiwa e leɗɗe ɗe ceede, e njamndi mboɗeeri, e ɗum jamɗe, e kaaƴe cehaaɗe ɗe ceede,</verse><verse id="13">e sinamon, e condi nyaɗɗe mbelndi, e urde welnde guleteende, e nebbam bi'eteeɗam mur, e urde welnde guleteende bi'eteende firankisen, e ndiyam inabojam, e nebbam, e condi alkamaari, e caabaari alkamaari, e na'i, e baali, e be'i, e keekeeji pucci, e maccuɓe, waato yonkiiji yimɓe.</verse><verse id="14">Soodooɓe e cooritoo mbi'ay, “Fuu boɗɗum ɗum ngaɗuɗaa ɓernde maaɗa e dow a dulliiɗum. Nden fuu risku maaɗa e mo''itinaaki maaɗa a dulliiɗum, a fuɗɗitataa keɓaaɗum!”</verse><verse id="15">Soodooɓe e cooritoo keɓuɓe jawdi nder mayri, ɓe ndaroto daga ɓadaaki, e ɓe kula ngam to' ɗum hawta e maɓɓe nder bone ɗum o yarata, e ɓe mboya sembee, bojji nawɗi.</verse><verse id="16">Ɓe mbi'ay, “Wayyoo! Wayyoo! An gariiri mawndi, ɓorninoondi kolte ɗelmuɗe laɓɗe ɗelkitotooɗe, e kolte cuuɗiije, e kolte boɗeeje coloy, mo''itiniriindi jiinaari, e kaaƴe ɗe ceede, e lu'ulu'uuji!</verse><verse id="17">Nder awa go'o tan jawdi ndin fuu halkii!”
Sey fuu gooduɓe komiije ndiyam e nattooɓeɗe e pooɗayɓeɗe, e koo moye coodoowo e sooritoo dow maayo, ɓe ndarii daga ɓadaaki,</verse><verse id="18">ɓe mboyi nde ɓe ngi'i curka hiite nyaamayngemo, e ɓe mbi'a, “Ndiye gariiri hewti gariiri ndi'i mangu?”</verse><verse id="19">Ɓe cankitani ko'e maɓɓe mbulmbuldi ɓe ngaɗi ka bojji e ɓe ngulla e ɓe mbi'a, “Wayyoo! Wayyoo! An gariiri mawndi! Ɓe komiije ndiyam fuu ndiski daga jawdi mayri! Ammaa nder awa go'o koo ɗume halkii!”</verse><verse id="20">Nanee belɗum onon wonɓe nder wuro Allah ton dow, yimɓe Allah e lilaaɓe e annabo'en, ngam Allah waatanake'on ko o waɗani'on!</verse><verse id="21">Sey goɗɗo malaa'ikaajo gooduɗo laamu hocci kaaƴa manga o hubiinga nder maayo, e mo wi'a, “Non ɗum hubortoo Baabiila gariiri mawndi e sembe, ɗum ɓeydataa yi'ukindi.</verse></chapter><chapter id="19"><verse id="1">Gaɗa ɗon mi nanii hoolo cembingo bo hononde yimɓe ɗuɗɓe cembinde ton dow e ɓe ngima e ɓe mbi'a, “Haaliluuya! Allah meeɗen jeyi kisndam e mangu e laamu,</verse><verse id="2">ngam kiita maako e woodi goonga e aadilaaku, o halkii kaaruwaajo on ɗon mawɗo bonnuɗo duuniyaaru e njeenu muuɗum. Allah waatanake maccuɓe muuɗum ɓe kaaruwaajo on wari.”</verse><verse id="3">Sey ɓe fuɗɗiti ɓe nangi gimol e ɓe mbi'a, “Haaliluuya! Curka hiite nyaamungemo waɗay ka ummaaki haa abadaa abadin.”</verse><verse id="4">Sey mawɓe ɓen ɗon 24 e ɗum ɗon tagaaɗum nayum gooduɗum yonki ndiccii mawnini Allah jooɗiiɗo dow jooɗorgal laamu. E ɓe mbi'a, “Aamin! Haaliluuya!”</verse><verse id="5">Nden wonde hononde daga jooɗorgal laamu ngal e wi'a, “Mantee Allah meeɗen, onon maccuɓe maako kulooɓemo mawɗo e pamaro.”</verse><verse id="6">Nden mi nanii goɗɗum bo hoolo yimɓe ɗuɗɓe, bo hoolo ndiyamji doggooji, bo hoolo riggaango cembingo, e ɓe mbi'a, “Haaliluuya! Ngam Allah Joomiraawo meeɗen Joomu Bawɗe e laamoo!</verse><verse id="7">En welweltu nanen belɗum naa' seɗɗa, en mawninmo, ngam carel ngel Karoori te'ata warii. Nden ɓaŋaaɗo maako on siryake.</verse><verse id="8">Ɗum hokkii ɓaŋaaɗo on limcere ɗelmunde lamnde ɗelkitotoonde. Limcere nden kayre woni kuuɗe yimɓe Allah ɗe aadilaaku.”</verse><verse id="9">Sey malaa'ikaajo on wi'iyam, “Windu ɗu'um. Ɓe barkiɗinaaɓe kumpitaaɓe humto teegal Karoori ndin.” Nden o wi'iyam, “Ka'a haala ɗum goonga, to Allah ɗum ƴiwoyi.”</verse><verse id="10">Sey ndicciimi yeeso maako ngam mi mawninamo, ammaa o wi'iyam, “Taa' waɗu non! Min maa, mi maccuɗo Allah bo maaɗa, an e bandiraaɓe maaɗa jogiiɓe goonga boɗɗum ka Yeesu wangini. Mawnin Allah! Ngam goonga ka Yeesu wangini kanka waɗi yimɓe mbaawi waɗuki annabaaku.”</verse><verse id="11">Sey ngiimi dow e omtii, sey raa wongu puccu ndanewu gonɗo dow maggu, e wi'ee Gaɗoowo Ko Haani, Gooduɗo Goonga. E mo waɗa aadilaaku nder kiita e konu.</verse><verse id="12">Gite maako bo ɗemngal hiite, hoore maako e woodi giifi ɗuɗɗi, nden inde e windii dow maako, walaa anduɗonde sey kanko tan.</verse><verse id="13">E mo ɓornii toggoore nde ɗum somniri ƴiiƴam, nden inde nde ɗum noddirtamo woni, “Wolde Allah.”</verse><verse id="14">Honooɓe ɓe dow e tokkimo dow pucci, e ɓe bornii kolte ɗelmuɗe laaɓuɗe.</verse><verse id="15">Wokki kaafahi nyaaɗuki e wurtoyoo nder honduko maako, e maaki o fe''irta duuniyaaru, o laamortoɓe e sawru njamndi, o yaaɓay ɓikkoy inabooje nder ngayka monnere Allah Joomu Bawɗe.</verse></chapter><chapter id="20"><verse id="1">Nden mi yi'i malaa'ikaajo e jippoyoo daga dow e mo jogii maɓɓitirgel ngayka kalluka lugguka, nden e mo jogii wongol ɓoggol njamndi mangol cembingol.</verse><verse id="2">Sey o nangi mbooga ngan, waato mbooga ngan ɗon nga daga ndenno bi'eteenga Ganyo koo Ceyɗan, o haɓɓiringa ɓoggol ngol haa duuɓi 1,000.</verse><verse id="3">Malaa'ikaajo on hubiinga nder ngayka kan, o maɓɓika o feɗika ngam to' nga wurtoo nga ɓeyda majjinki lenyi naa duuɓi ɗin ɗon 1,000 keewii. Gaɗa ɗon doole nga yoofee ngam carel seɗɗa.</verse><verse id="4">Nden mi yi'ii jooɗorle laamu, woɓɓe e njooɗii dow maaje. Kamɓe ngoni kokkaaɓe laamu waɗuki kiita. Ɗonmaa mi yi'ii yonkiiji ɓe ɗum ittani ko'e ngam ɓe nga'ajinii habaru Yeesu e Wolde Allah. Kamɓe ngoni ɓe mawninaayi ndin ɗon mardi koo ngunkiwa nandunga e mayri, ɓe njaɓaayi ɗum waɗanaɓe alaama mayri e tiiɗe maɓɓe koo e juuɗe maɓɓe. Ɓe puɗɗiti ɓe keɓii yonki, ɓe laamodii e Almasiihu haa duuɓi 1,000.</verse><verse id="5">Kanjum woni ummaaki mayɓe arandehi. (Horiiɓe mayɓe boo ɓe fuɗɗitaayi ɓe keɓi yonki sey nde duuɓi 1,000 ɗin ɗon keewi.)</verse><verse id="6">Ɓe barkiɗinaaɓe ɓe ceniiɓe yimɓe gooduɓe geɗal nder kin ɗon ummaaki arandehi. Mayde ɗiɗawre meemataaɓe, waato ɓe nattataa wuro hiite, ɓe ngartay kuwanooɓe Allah e Almasiihu, ɓe laamodoto e maako haa duuɓi 1,000.</verse><verse id="7">Gaɗa duuɓi 1,000 ɗin ɗon keewii, ɗum yoofay Ceyɗan daga to ɗum haɓɓimo.</verse><verse id="8">O wurtoyto o majjina leƴƴi duuniyaaru fuu, o hawritaɓe ngam konu. Ɗum noddiray leƴƴi ɗin Gog e Maagog. Ɗuuɗuki maɓɓe waɗii bo ɗuuɗuki njaareendi maayo.</verse><verse id="9">Ɓe cankitii koo toye nder duuniyaaru, ɓe pilii wigeere yimɓe Allah, waato gariiri ndi o yiɗi. Ammaa hiite rufoyi daga dow nge halkiɓe.</verse><verse id="10">Ceyɗan majjinɗoɓe boo hubinaa nder mbeela hiite kibiritu to mardi ndin e annabiijo fewre on ɗon woni. Ɗum waɗay ka hokkukiɓe bone jemma e nyalawma haa abadaa abadin.</verse><verse id="11">Nden mi yi'ii wongal jooɗorgal laamu mangal danewal e jooɗiiɗo dow maagal. Sey dow e ley doggi majjiti daga yeeso maako ɗum ɓeydaayi yi'ukiɗum.</verse><verse id="12">Sey ngiimi mayɓe, mawɗo e pamaro, e ndarii yeeso jooɗorgal ngal, ɗum maɓɓiti goɗɗe defte. Ɗonmaa ɗum maɓɓiti wonde deftere, waato deftere yonki. Ɗum waɗani mayɓe kiita dow ko ɓe ngaɗi non no ɗum windiraa nder defte ɗen.</verse><verse id="13">Maayo wurtinoyi mayɓe wonɓe nder maggo. Mayde e Laahira fuu wurtinoyi mayɓe wonɓe nder maajum. Ɗum waɗani koo moye kiita dow ko waɗi.</verse><verse id="14">Sey ɗum hubini Mayde e Laahira nder mbeela hiite ngan. Ngan ɗon mbeela hiite kanga woni mayde ɗiɗawre.</verse><verse id="15">Fuu mo ɗum tawaayi inde muuɗum e windii nder deftere yonki, ɗum hubinimo nder mbeela hiite ngan.</verse></chapter><chapter id="21"><verse id="1">Nden mi yi'ii dow kesum e leydi keyri, ngam dow arandejum e leydi arandeeri majjitii, maayo maa walaa koo seɗɗa.</verse><verse id="2">Nden mi yi'ii Gariiri Ceniindi, waato Urucaliima keyri e ndi jippoyoo daga dow, daga to Allah, ndi siryaama bo ɓaŋaaɗo mo''itiniiɗo ngam gorko muuɗum.</verse><verse id="3">Nden mi nanii wonde hononde cembinde daga jooɗorgal laamu ngal e nde wi'a, “Raɗɗum to Allah jooɗotoo e wondi e yimɓe! O jooɗodoto e maɓɓe, ɓe ngartay yimɓe maako. Allah e hoore muuɗum wonday e maɓɓe, o wartay Allah maɓɓe.</verse><verse id="4">O moytanayɓe fuu gonɗi maɓɓe, ɗum boo fuɗɗitataa ɗum waɗa mayde koo wannaare koo bojji koo torra ngam koo ɗume ɗum ndenno ƴaɓɓake.”</verse><verse id="5">Sey jooɗiiɗo dow jooɗorgal laamu on wi'i, “Jooni e mi waɗa koo ɗume kesum!” Ɗonmaa o wi'iyam, “Windu ɗum ɗon, ngam haala ka'a ɗum goonga ka tabbutuka.”</verse><verse id="6">Nden o wi'iyam, “Ɗum heenyii! Min woni Alfa, min woni Omeega, waato Fuɗɗoode e Timmoode. Fuu nanɗo ɗonka mi hokkaymo ndiyam caahu daga to ndiyam yonki ɓuliroyta.</verse><verse id="7">Fuu keɓuɗo jaalorgal heɓay fii ɗu'um fuu daga to am, mi wartay Allah maako, kanko o warta ɓiɗɗo am.</verse><verse id="8">Ammaa gooduɓe kulol e nyaamooɓe amaana, e kuwooɓe kuugal kallungal, e gaɗooɓe warhoore, e gaɗooɓe njeenu, e darnooɓe, e mawninooɓe gunkiiji, e fuu fewooɓe, ɓe fuu ɗum nattinayɓe mbeela hiite kibiritu, kanga woni mayde ɗiɗawre.”</verse><verse id="9">Sey go'oto nder malaa'ika'en njoweeɗiɗo ɓen wari, ɓen ɗon jogiiɓe tummuɗe joweeɗiɗi keewuɗe monnere Allah cakitiiɗum. O wi'iyam, “Woroy mi holloymaa ɓaŋaaɗo, debbo Karoori ndin.”</verse><verse id="10">Nder wahayu ɗum, malaa'ikaajo on hocciyam yaariyam dow wonde hocceere townde naa' seɗɗa o holliyam Urucaliima gariiri ceniindi e jippoyoo daga dow, daga to Allah.</verse><verse id="11">Gariiri ndin e woodi teddungal Allah e ndi ɗelkitoo bo kaaƴe ɗelkitotooɗe ɗe ceede, bo jasfa e ndi ɗelkitoo bo daaroggal.</verse><verse id="12">E ndi woodi mahol towngol e ngol filiindi, goodungol dammuɗe sappo e ɗiɗi, nden e woodi malaa'ika'en sappo e ɗiɗo paamanooɓe dammuɗe ɗen. To dammuɗe ɗen boo ɗum windii inɗe lenyi Israa'iila sappo e ɗiɗi.</verse><verse id="13">Koo nduye wuttudu e woodi dammuɗe tati, dammuɗe tati daga fuuna, dammuɗe tati daga hirna, dammuɗe tati daga fombina, dammuɗe tati daga woyla.</verse><verse id="14">Ɗum mahii mahol piliingol gariiri ndin dow kaaƴe sappo e ɗiɗi, nden dow maaje ɗum windii inɗe lilaaɓe sappo e ɗiɗo ɓe Karoori ndin.</verse><verse id="15">Malaa'ikaajo metanɗoyam boo e woodi sawru poondol ndu jiinaari ndu o foondirta gariiri ndin e dammuɗe mayri e mahol piliingolndi.</verse><verse id="16">Gariiri ndin koo nduye wuttudu e fottidi, juutuki mayri e yaajuki mayri e fottidi; Sey malaa'ikaajo on foondiri gariiri ndin e sawru ndun o yi'i ndi waɗii mil 1,500. Juutuki mayri e yaajuki mayri fuu e fottidi.</verse><verse id="17">Ɗonmaa o foondi mahol piliingol gariiri ndin, towuki maggol waɗii jaaɓanɗe 216. O foondiri no neɗɗo foondirta.</verse><verse id="18">Mahol ngol mahiraama e goɗɗe kaaƴe ɗe ceede, bi'eteeɗe jasfa. Gariiri ndin boo e jiinaari tan ndi mahiraa e ndi ɗelkitoo bo daaroggal.</verse><verse id="19">Ɗum mo''inirii kaaƴe gaɗaaɗe ley mahol ngol e koo iri ndeye hayre nde ceede. Arande jasfa, ɗiɗawre safaaya, tatawre agat, nayawre emeral,</verse><verse id="20">njowaɓre onis, joweego'oore kaneeliyan, joweeɗiɗawre kirisoolati, joweetatawre beeril, joweenayawre toofas, sappoore kirisoofuras, sappo e go'oore jaasin, sappo e ɗiɗawre ameetis.</verse></chapter><chapter id="22"/></book></bible>